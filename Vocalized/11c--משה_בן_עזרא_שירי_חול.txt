## חלק א': 
## כל איש דוה לבב: (ד')
כָּל-אִישׁ דְּוֵה לֵבָב וּמַר צֹרֵחַ / אַל יֶהֱמֶה לִבְּךָ וְיֵאָנֵחַ
בֹּאָה לְגַן-שִׁירַי וְתִמְצָא לָךְ צְרִי / עָצְבָּךְ וְשָׁם תָגִיל כְּרֹן פֹּצֵחַ
נ­ֹפֶת לְמוּל טַעְמָם לְפֶה יֵמַר וְגַם / רֵיחַם לְמוּלֹו מָר-דְּרֹור סֹרֵחַ
בָּם שֳׁמְעוּ חֵרְשִׁים וְעִלְּגִים דִּבְּרוּ / וַיֶּחֱזוּ עִוְרִים וְרָץ פִּסֵּחַ
בָּם יִשְׂמְחוּ נִכְאִים וְנֶעְצָבִים וְגַם / כָּל-אִישׁ דְּוֵה לֵבָב וּמַר צֹרֵחַ
## 
## 
## שב הזמן: (ה')
שָׁב הַזְּמָן עַל קַו וְכָל אָח לֹא
יַעְקֹב וְכָל יֶלֶד יְכַבֵּד אָב
לֹא יִדְאֲגוּ לָעַד לְבַד מִשֹּׁד
פֵּרוּד וְזֶה לָזֶה מְאֹד יִתְאַב
## 
## 
## פרי שמחת: (ה')
פְּרִי שִׂמְחַת מְתֵי תֵּבֵל דְּאָגָה
וְחֶמְאַת מִיץ מְשׂוֹשֶׂיהָ תְּלָאָה
וְכָל גֶּבֶר אֲשֶׁר יִזְרַע שְׂשׂוֹנִים
יְגוֹנִים יִהְיוּ לָהֶם תְּבוּאָה
וְיֵשׁ יָשֵׁן עֲלֵי מִטַּת הֲנָחָה
תְּעִירֵהוּ לְעֵת בֹּקֶר תְּשׁוּאָה
וְתֵבֵל תַּעֲשֶׂה תֶּבֶל בְּזָדוֹן 
וְאִם תֵּיטִיב מְעַט תִּהְיֶה שְׁגִיאָה
כְּחֶפְצָהּ תַּעֲשֶׂה אַךְ לֹא כְּחֵפֶץ 
יְלָדֶיהָ וְלֹא כִּרְצוֹן בְּרִיאָה
וּמִי קִוָּה הֱיוֹת חַיָּיו כְּלִבּוֹ
יְקַו כִּי אֵשׁ בְּתוֹךְ מַיִם מְצוּאָה
וְנַפְשָׁהּ מֵאֲשֶׁר תּוֹלִיד תְּשַׁכֵּל
וְאֵיךְ חַיִּים לְיַד נָכְרִי מְבִיאָה
וְרֹפֵא לֹא יְהִי חֹבֵשׁ פְּצָעָיו
לְחוֹלֶה אֵיךְ יְהִי מַמְצִיא רְפוּאָה
אֱמֶת חַיִּים וְהַמָּוֶת כְּצָרוֹת
אֲהוּבָה זֹאת וְזֹאת מֵאָז שְׂנוּאָה
וְאָכֵן הַזְּמָן עִוַּתְּ שְׁפָטָיו 
וְנָתַן פִּי שְׁנַיִם לַשְּׂנִיאָה
וְהַלֵּילוֹת כְּמוֹ הָרוֹת וּמִי זֶה
אֲשֶׁר בָּן מָה בְּבֶטֶן הַמְּלֵאָה
בְּיָדִי כּוֹס בְּמֵי עֵינַי רְוָיָה
וְלֶחְיִי מִיְּקוֹד לִבִּי צְמֵאָה
לְעֶבְרָה עָבְרָה עַל הַנְּפָשׁוֹת
וְאַךְ נִפְלֵאת לְשׁוֹמַעַת וְרֹאָה
לְבָנָה עָרְבָה אַךְ בָּעֲרָבָה
וְחָפְרָה בַּעֲנַן שַׁחַת וּבָאָה
וְנוֹשֵׂאת חֵן בְּכָל עַיִן בְּפֶתַע
אֱלֵי בַּדֵּי שְׁאוֹל הָיְתָה נְשׂוּאָה
וְאֵיךְ עָפָר יְהִי אֹכֵל עֳפָרִים
וּמָוֶת אֵיךְ יְהִי טוֹרֵף לְבִיאָה
וְשֶׁמֶשׁ עִם בְּנוֹת עַיִשׁ יְנוּדוּן
וְאִם בָּהּ הָיָתָה שֶׁמֶשׁ מְקַנְּאָה
עֲדִינָה לָבְשָׁה מַלְבּוּשׁ עֲנָוָה
וּפָשְׁטָה כָּתְנוֹת גָּאוֹן וְגֵאָה
וְרַכּוּ דַּבְּרוֹתֶיהָ לְאַלּוּף
נְעוּרֶיהָ כְּנֹפֶת צוּף וְחֶמְאָה
אֲהָהּ בִּכְלוּא יְגוֹנִים הַנְּפָשִׁים
לְבָרֶקֶת בְּבוֹר קֶבֶר כְּלוּאָה
אֱמֹר לָאִישׁ אֲשֶׁר יִקְרָא בְּאָזְנֵי
יְהוּדָה זֹאת וְאֵלָיו הַקְּרִיאָה
לְאַט כִּי הָיְתָה נַפְשׁוֹ קְשׁוּרָה
בָּמוֹ נַפְשָׁהּ וְעֵינוֹ לָהּ תְּלוּאָה
אֲבָל יֵאוֹת לְהִתְכַּבֵּד וְאַל נָא
כְּבוֹד נַפְשׁוֹ תְּהִי הֹוָה מְנִיאָה
וְאֶל עַל הַזְּמָן יַרְבֶּה תְּלֻנּוֹת
וּמָה תּוֹעִיל עֲלֵי סָכָל תְּנוּאָה
וּמָה בֶּצַע בְּהַכְאִיב הַנְּפָשִׁים
וּמִי יוּכַל נְשֹׁא רוּחַ נְכֵאָה
וּפֶגַע כָּל אֱנוֹשׁ מָוֶת וּמִקְרֶה
מְכַשֵּׁפָה כְּמִקְרֵה הַנְּבִיאָה
וְיָמוּת רָשׁ וּמִרְעֵהוּ חֲצִירוֹ 
כְּמוֹת עָשִׁיר וּמַאֲכָלוֹ בְּרִיאָה
וְהִיא תֵּבֵל אֲנָשֶׁיהָ תְּבַלֶּה 
וְאוֹתָם אֶל מְקוֹם קָאָה מְקִיאָה
וְכָל נוֹצָר עֲפַר מָוֶת יְלַחֵךְ
וְכָל נֶפֶשׁ בְּיֵין אָסוֹן סְבוּאָה
וְהַמַּשְׂכִּיל אֲשֶׁר אִזֵּן וְחִקֵּר 
וְשָׂם לֵב לַחֲזוֹת בָּאוֹת בְּמַרְאָה
וְקִבֵּץ נִפְרְדֵי שֵׂבֶר לְנַפְשׁוֹ
וְהֵפִיץ מְחַבְּרֵי שֵׁבֶר וְהִפְאָה
וְהִזְרָה אֶת כְּאֵב לִבּוֹ וְשָׁם אֶת 
מְגִנָּתוֹ בְּכַף רֶגֶל מְחוּאָה
וְשָׁלוֹם אִם יְחוֹפֵף עַל יְהוּדָה 
אֲזַי חַטָּאת זְמַן תִּהְיֶה נְשׂוּאָה
וְצוּר הִפְלִיא מְאֹד שֹׁדוֹ יְצַוֶּה
חֲסָדָיו לַעֲשׂוֹת עִמּוֹ פְּלִיאָה
וְתַמָּה הַמְּהַלֶּכֶת נְכֹחוֹ 
תְּהִי אֶל גַּן עֲדָנֶיהָ קְרוּאָה
וְצוּר קִבְרָהּ בְּמֵי עָנָן יְרַוֶּה
וּמִשֹּׁד לֹא תְּהִי לָעַד יְרֵאָה.
## 
## 
## אמת מקרה: (ז')
אֱמֶת, מִקְרֵה אֱנוֹשׁ עָשִׁיר כְּמִקְרֵה / אֲחִי עֹנִי אֲשֶׁר נַפְשׁוֹ נְכֵאָה,
וְהָאוֹכֵל חֲצִיר שָׂדֶה – כְּאוֹכֵל / רְקִיק סֹלֶת, וּמַאְכָלוֹ בְּרִיאָה –
וְשָׂבֵעַ וְרָוֶה אִישׁ אֱמוּנִים / אֲשֶׁר נַפְשׁוֹ תְּהִי לָאֵל צְמֵאָה.
## 
## 
## כתנות פסים: (ז')
כָּתְנוֹת פַּסִּים / לָבַש הַגָּן / וּכְסוּת רִקְמָה / מִדֵּי דִשְׁאוֹ
וּמְעִיל תַּשְׁבֵּץ / עָטָה כָל עֵץ / וּלְכָל עַיִן / הֶרְאָה פִלְאוֹ
כָּל צִיץ חָדָשׁ / לִזְמָן חֻדַּשׁ / יָצָא שׂחֵק / לִקְרַאת בּוֹאוֹ
אַךְ לִפְנֵיהֶם / שׁוֹשָׁן עָבַר / מֶלֶךְ כִּי עָל / הוּרַם כִּסְאוֹ
[5] יָצָא מִבֵּין / מִשְׁמַר עָלָיו / וַיְשַׁנֶּה אֵת / בִּגְדֵי כִלְאוֹ
מִי לֹא יִשְׁתֶּה / יֵינוֹ עָלָיו / הָאִישׁ הַהוּא / יִשָּׂא חֶטְאוֹ.
## 
## 
## בקבר זה: (ח')
בְּקֶבֶר זֶה גְּבִיר הַדּוֹר וּפִלְאוֹ / וּמַנְהִיגוֹ וְהַנִּקְרָא נְשִׂיאוֹ,
מְגַבֵּר אֶת חֲיָלֵי הַחֲסָדִים / וְהַָשֵּׂכֶל לְבַד הוּא שַׂר־צְבָאוֹ,
וְאָכֵן בַּעֲווֹן הַדּוֹר לְקָחוֹ / וְאֶל עָל מִבְּנֵי תֵבֵל קְרָאוֹ.
כְּלִיל יֹפִי, כְּאִלּוּ אֵל יְצָרוֹ / כְּתַאֲוָתוֹ וְעַל חֶפְצוֹ בְּרָאוֹ.
בְּכוּ לָהָר אֲשֶׁר חָמַד אֱלֹהִים / וְשַׁח גָּבְהוֹ בְּכוֹר שָׁאוֹן וְשִׂיאוֹ,
וְלַשֶּׁמֶשׁ אֲשֶׁר זָרַח לְהָאִיר / פְּנֵי עוֹלָם וְקֶבֶר זֶה מְבוֹאוֹ.
## 
## 
נִגְנַז בְּקֶבֶר זֶה־מַזֶּה בֶן־מַזֶּה, יֶלֶד רָאשִׁים,
וְנֶכֶד קְדוֹשִׁים, אֶשְׁכֹּל הַכֹּפֶר, הַנּוֹתֵן אִמְרֵי שֶׁפֶר, יוֹעֵץ
וּנְבוֹן לְחָשִׁים, תַּחְכְּמוֹנִי רֹאשׁ הַשָּׁלִישִׁים, כֶּתֶר
לְאֻמּוֹ, וְדוֹרֵשׁ טוֹב לְעַמּוֹ, צִנָּה וְסֹחֵרָה, וְחוֹמַת נְחֹשֶׁת
בְּצוּרָה, זַיִת רַעֲנָן, אֲשֶׁר בְּצִלּוּ נִתְלוֹנָן, נִקְצְרוּ יְמֵי
עֲלוּמָיו, וְעָלָה בַחֲצִי יָמָיו, גַּם בֵּן וְאָח אֵין לוֹ, כִּי אִם
חַסְדּוֹ וּמַהֲלָלוֹ, וְשֵׁם טוֹב וּתְהִלָּה, כְּכוֹכָבִים לָעַד סֶלָה.
מֵעֹצֶר וּמִמִּשְׁפָּט לֻּקָּח בְּיוֹם פל׳ מֵחֹדֶשׁ פל׳ מִשְּׁנַת
פְּלוֹנִית. הַיּוֹם הַהוּא יִקָּחֵהוּ אֹפֶל, וְיִלְבַּשׁ מַדֵּי עֲרָפֶל,
תִּשְׁכֹּן עָלָיו עֲנָנָה, וְאַל יִחַדְּ בִּימֵי שָׁנָה. אֵבֶל יָחִיד
עֲשׂוּ לוֹ, וּמִסְפֵּד תַּמְרוּרִים בְּכָל גְּבוּלוֹ. כָּבְדָה עָלָיו
הָאֲנָקָה, וְהִקִּיפָה הַזְּעָקָה, וְיִגְדַּל הַכְּאֵב לָרֹב, לָרָחוֹק
וְלָקָרוֹב, וְנֻדּוּ לוֹ לִבְלִי חֹק, וְהַקּוֹל נִשְׁמַע עַד לְמֵרָחוֹק.
הוּא מְרוֹמִים יִשְׁכֹּן, וְעִם קְדוֹשִׁים כִּסְאוֹ יִכּוֹן, וְכַשַּׁחַר
יִהְיֶה נָכוֹן, וּמִמַּעַל לְכוֹכְבֵי אֵל, עַד יָקִיץ בְּבוֹא
כָל־יִשְׂרָאֵל.
## 
## 
## עד מה בגרון: (ט')
עַד מֶה בְּגָרוֹן חֹשְׁקִים יִקְרָאוּ / חִנָּם עֲלֵי אָזְנֵי מְעוֹנִים שָׁאוּ,
כַּחֵרְשִׁים הֵם לַאֲזִין אוֹ אִלְּמִים / כִּי לַעֲנוֹת אֶת־צוֹעֲקֵיהֶם לָאוּ.
עָמְדוּ מְבַכִּים, כִּי שְׁכוּנֵיהֶם בְּרֹאשׁ / גֹּלִים עֲלֵי פִי הַזְּמָן יָצָאוּ,
עִם אָהֳלֵיהֶם צָעֲנוּ, אָכֵן בְּצֵל / צַלְעוֹת בְּנֵי הָאַחֲוָה הָחְבָּאוּ.
זָרְחוּ עֲלֵי חוּג הָאֲדָמָה כּוֹכְבֵי / מָאוֹר, וְאֵיךְ בַּצָּהֳרַיִם בָּאוּ.
לֹא אֵדְעָה אִם בָּאֲרָצוֹת בָּחֲלוּ / אוֹ הָאֲרָצוֹת שׁוֹכְנֵיהֶם קָאוּ.
נָסוּ, וְלַמִּצְעָד נְוֵיהֶם יָרְשׁוּ, / כִּי גֹרְשׁוּ מִגֵּו וְלֹא יָצָאוּ,
עַל מִפְרְצֵיהֶם פָּרְצוּ תַנִּים, וּבֵין / גִּדְרוֹת בְּקִיעֵיהֶם נְהִי יִשָּׂאוּ,
יִשְּׁמְעוּ קִינִים בְּפִיהֶם מִפְּאַת / חָרְבוֹת מְעוֹנֵיהֶם וְלֹא יֵרָאוּ,
כָּזֹה וְכָזֶה אֶסְפְּדָה מֵהֶם עֲדֵי / יִתְבּוֹנְנוּ בִי הֵם וְיִתְפַּלָּאוּ.
אָשִׁית חֲמָסִי עַל דְּמָעוֹת עָרְפוּ / עַד עָרְפוּ אוֹתָם וְלֹא נִרְפָּאוּ.
הָהּ עַל צְבָאִים צָהֲלוּ בָהֶם וְהֵן / תַּחְתָּם יְעֵנִים לַעֲנוֹת נִצְבָּאוּ,
וַאֲבוֹי עֲלֵי יָמִים קְוֻצּוֹתַי בְּטַל / יַלְדוּת וּמֵי הַשַּׁחֲרוּת נִמְלָאוּ,
וּלְמַחְלְפוֹת רֹאשִׁי אֲשֶׁר בָּם דָּגְרוּ / עֹרְבֵי בְּחוּרַי, אַךְ כְּרֶגַע דָּאוּ.
שׁוּלֵי שְׂשׂוֹנִים נִסְחֲבוּ שָׁמָּה יְמֵי / נֹעַר וְעֵינַי אַהֲבָה נִסְבָּאוּ.
מִמָּר־דְּרוֹר נוֹצְרוּ וְאִם מִמֶּרְקְחֵי / פֹּעַל בְּנוֹ יוֹסֵף לְבַד נִבְרָאוּ?
הַשָּׂר אֲשֶׁר לוֹ נִכְנְעוּ שָׁרִים כְּמוֹ / עַל הַשְּׁחָקִים בּוֹ אֲרָצוֹת גָּאוּ,
בִּלְבוּשׁ בְּלוֹיֵי מַחְלְצוֹתָיו יִגְּבְּהוּ / שֶׁמֶשׁ וְיָרֵחַ וְיִתְנַשָּׂאוּ.
גִּבְעוֹת לְבוֹנָה יִפְצְחוּ רִנָּה וְלוֹ / יַעְנוּ עֲצֵי בֹשֶׂם וְכַף יִמְחָאוּ.
אִם מִפְּתַיּוּת נִגְאֲלוּ אִישִׁים וְאִם / בִּדְמֵי כְסִילוּת בֹּעֲרִים נִטְמָאוּ,
דָּמָם יְדִיחֵהוּ בְּרוּחַ פִּיו וּמֵי / שִׂכְלוֹ עֲלֵיהֶם יֵז וְיִתְחַטָּאוּ.
דָּמוּ עֲשִׁירֵי בִין בְּעֵינֵיהֶם, אֲבָל / יִתְרוֹשְׁשׁוּ אֶצְלוֹ וְיִדַּכָּאוּ.
יִתְגַעֲשׁוּ יַמֵּי תְבוּנָתָם וְעֵת / נִטְפֵי עֲנָנָיו יִזְּלוּ – יִקְפָּאוּ.
יוֹם נִבְצְרוּ גִשְׁמֵי תְבוּנָה שׁוֹטְטוּ / לִמְצֹא דְבַר הָאֵל וְלֹא מָצָאוּ,
כֵּן עֵת תְּבוּאַת מוֹעֲצוֹתָיו יִשְׁבְּרוּ / לֹא יִרְעֲבוּ לָעַד וְלֹא יִצְמָאוּ.
כָּל דֹּבְרֵי צַחוֹת לְפָנָיו נוֹאֲלוּ / וּמְכַתְּבֵי סֵפֶר וּבִין נִשָּׂאוּ.
מִסְתּוֹפְפִים בִכְנַף שְׁלוֹמָיו יִישְׁנוּ / בִּמְתַלְּעוֹת יָמִים וְלֹא יִירָאוּ,
כִּי עֵין זְמָמָיו תֶּחֱזֶה בְּאוֹת עֲדֵי / חֹזִים יְעִידוּהוּ וְלֹא נִבָּאוּ.
לוּ עַל נְקִיקֵי הַסְּלָעִים פָּרְשׂוּ / כַפָּיו בְּיוֹם הַחֹם אֲזַי יִדְשָׁאוּ.
שָׁווּ בְהוֹדוֹת לַחֲסָדָיו אֹהֲבָיו / עִם כָּל מְקַנְאָיו וַאֲשֶׁר יִשְׂנָאוּ.
רוּחַ זְמָן מִיּוֹם בְּיִצְחָק נָדְבָה / חַטַּאת יְלָדָיו הַיְּקוּם נָשָׂאוּ.
קַח נָא בְרָכָה מִלְּשׁוֹן רֵעַ אֲשֶׁר / רַגְלָיו בְּבָתֵּי הָאֱסוּר נִכְלָאוּ,
יָמִים הֱקִימוּהוּ לְמַטָּרָה וְאַךְ / יוֹרוּ סְגוֹר לִבּוֹ וְלֹא יֶחְטָאוּ,
הָיוּ זְרֹעוֹת אֹהֲבָיו לָהֶם עֲדֵי / שֵׁן חָרְקוּ צָרָיו הֲכִי בוֹ רָאוּ.
הִנֵּה עֲנָקִים מִכְּלִי פָז נֶחְמְדוּ / אֶל גַּרְגְּרוֹתָיו לַעֲדוֹת יוּבָאוּ,
שִׁירִים בְּסַפִּירֵי יְדִידוּת עֻלְּפוּ / וּבְיַהֲלֹמֵי אַהֲבָה מֻלָּאוּ,
יִתְפָּאֲרוּ כּוֹכְבֵי שְׁחָקִים בָּם, הֲכִי / עַל שֵׁם אֲחִיהֶם הַבְּכוֹר נִקְרָאוּ.
צָפוֹן וְיָמִין אֶת־שְׁאָר נַפְשִׁי עֲלֵי / כַנְפֵי שְׁלֹמוֹתַי לְךָ יִשָּׂאוּ,
עַד רַחֲמָיו יָעִיר וְיַפְלִיא לַעֲשׂוֹת / הָאֵל אֲשֶׁר כָּל מַעֲשָׂיו נִפְלָאוּ,
אוּלַי בְּהִקָּבֵץ פְּזוּרֵי כֹאֲבִים / רֹאשִׁי בְרֹאשׁ הָאוֹבְדִים יִשָּׂאוּ.
## 
## 
## אל טל עלי תבל: (י"א)
אַל טַל עֲלֵי תֵבֵל וְאַל מָטָר / וּשְׂדֵי תְרוּמוֹת בָּהּ לְצִמָּאוֹן,
כּוֹכְבֵי שְׁחָקִים יֶחְשְׁכוּ אַחַר / אָבוּן וְגַם יִהְיוּ לְדֵרָאוֹן!
אַסְתִּיר מְבוּכָתִי פְּנֵי קָהָל / יוֹם יוֹם, וְתִגָּלֶה בְּמַשָּׁאוֹן.
בּוֹ גָאֲתָה נַפְשִׁי, וְהֵן שָׁחָה / בִלְתּוֹ, וְשֶׁבֶר אַחֲרֵי גָאוֹן.
לֹא אֶחֱזֶה אוֹר אַחֲרֵי אָבוּן / כִּי אִם יְקָרוֹת אוֹר וְקִפָּאוֹן.
## 
## 
## אמת על הזמן: (י"א)
אֱמֶת עַל הַזְּמָן אֵין לִי תְּנוּאוֹת / וְלֹא אֶפְקֹד עֲלֵי יָמִים חֲטָאוֹת,
וְאֶשְׁכַּח כָּל אֲשֶׁר עָשָׂה לְנַפְשִׁי / וְאֶחְשֹׁב כָּל זְדוֹנוֹתָיו שְׁגִיאוֹת.
וְאֵיכָה לֹא אֲזַמֵּר לוֹ וְהִנֵּה / בְּנוֹתָיו כָּל חֲפָצַי אַט מְבִיאוֹת.
הֲרִימוֹתִי יְמִינִי עַל חֲיָלֵי / מְצוּקִים גָּבְרוּ עָלַי וְשׁוֹאוֹת.
וְחַיִּים מָתְקוּ לִי אַחֲרֵי כִי / שְׁנוֹת חַיַּי אֱלֵי נַפְשִׁי שְׂנוּאוֹת.
וּמַה־לִּי עוֹד וְדוֹדֵי רַב חֲנַנְאֵל / תְּשׁוּרָה הוּבְאוּ עָדָי וּמַשְׂאוֹת.
גְּבִיר נוֹצָר עֲלֵי אַוַּת לְבָבוֹ / וְנִבְרָא כַאֲשֶׁר יִכּוֹן וְיֵאוֹת.
וּמֵאוּר חַם לֵבָב שֶׁמֶשׁ בְּשׁוּרוֹ / וְעָלָיו עָבְרָה רוּחַ קְנָאוֹת.
וְלוֹ נַהַם יְעִידוּהוּ אֲרָיוֹת / וְלוֹ חֵן חָמְדוּ אוֹתוֹ צְבָאוֹת.
וְנִקְרָא מִבְּנֵי אָרֶץ, וְדַרְכֵי / בְנֵי שַׁחַק בְּמַהְלָכָיו מְצוּאוֹת.
כְּפִיר־אֹמֶר, וּמַשְׂכִּילִים לְפָנָיו / לְשׁוֹנוֹתָם בְּפִיּוֹתָם כְּלוּאוֹת.
הֲמוֹנֵיהֶם בְּצוּר לָשׁוֹן יְרַדֵּף / וְיָנִיס יוֹם קְרַב־הַבִּין צְבָאוֹת,
וְאִלּוּ יִהְיוּ שְׂרֵי עֲשָׂרוֹת, / לְרִבּוֹאוֹת יְהִי שַׂר, לֹא לְמֵאוֹת.
בְּשָׁאְגוֹ כַּכְּפִיר אֹמַר: אֲבוֹתָיו / לְבָאִים הֵם וְאִמּוֹתָיו לְבָאוֹת.
וְכֵן נָעִיד לְצִדְקוֹ, כִּי נְבִיאִים / אֲמָנוּהוּ וְאֹמְנוֹתָיו נְבִיאוֹת.
עֲצָתוֹ רוֹפְפָה גֹבַהּ שְׁחָקִים / בְּנוֹתֶיהָ עֲצַת יָמִים מְנִיאוֹת,
וּמַעְלָתוֹ לְכָל מַעְלָה גְבָרֶת / וְהַחָכְמוֹת בְּשֵׁם שִׂכְלוֹ קְרוּאוֹת.
וְנַפְשׁוֹ דָרְכָה עַל מִפְלְשֵׁי עָב / וְאָכֵן גָּעֲלָה גָאוֹן וְגֵאוֹת.
יְמִינוֹ כָל פְּזוּרֵי בִין תְּקַבֵּץ / וְתִתְחַר כָּל קְבוּצֵי הוֹן לְהַפְאוֹת.
כְּעָגוּר צִפְצְפוּ רַבִּים חֲסָדָיו / וּמַהְלָלָיו לְבַד לָקְחוּ מְנָאוֹת.
וְכָל עֵת סִפְּרוּ טֹהַר פְּעָלָיו / בְּגִיל פִּיּוֹת בְּנֵי שֵׂכֶל מְלֵאוֹת,
וְכִשְׁמֹעַ תְּהִלּוֹתָיו נְפָשׁוֹת / לְמוּלוֹ פֹרְחוֹת יַחַד וְדָאוֹת,
וּבִשְׁמוֹ תַעֲלֹז תֵּבֵל, וְטֶרֶם / הֱיוֹתוֹ דָמְתָה אֶל עִיר מְשׁוֹאוֹת.
וּמִי זָרַע בְּכָל לֵבָב חֲסָדִים, / אֱמֶת, כִּי מַהֲלָלִים לוֹ תְבוּאוֹת,
וְאֵיךְ קָרְאוּ שְׁמוֹ פֶּלֶא לְבַדּוֹ / וְהִנֵּה כָל פְּעֻלּוֹתָיו פְּלִיאוֹת,
וְלוֹ חֶסֶד לְדוֹר אַחְרוֹן יְסֻפָּר / יְהִי מָשָׁל בְּפִי בָאִים וּבָאוֹת.
יְצָרוֹ אֵל לְבַב רֵעִים לְסָעֵד / בְּיוֹם רִפְיוֹן, וְלֵב חוֹמֵד לְהַכְאוֹת.
אֱמֹר לָאִישׁ אֲשֶׁר יֵצַר מְעוֹנוֹ / וְאַף כָּל הָאֲרָצוֹת לוֹ מְקִיאוֹת:
לְרֹחַב בֵּית חֲנַנְאֵל מַהֲרָה־נָא / וְתַרְגִּיעַ וְתִשְׁכַּח הַתְּלָאוֹת,
וְלָאֹהֶל אֲשֶׁר הֵלֶךְ מְאַהֵל / וְאֶל רוֹעֶה מְחַבֵּשׁ נַהֲלָאוֹת.
בְּנֵי אֹרַח, לְיֵין מִשְׁתָּיו עֲלוּ, כִּי / מְאֹד נִרְקָח וּמַאֲכָלָיו בְּרִיאוֹת.
לְכוּ מֵאֵין מְחִיר שִׁבְרוּ וְרַוּוּ / בְּלֹא כֶסֶף נְפָשׁוֹת הַצְּמֵאוֹת,
וּפֶצַע הַנְּדוֹד יֶחְבַּשׁ, לְמַעַן / בְּמִדְבְּרָיו לְכָל נֶגַע רְפוּאוֹת.
עֲרֵבִים הֵם וּמִשֶּׁמֶן לְכָל חֵךְ / מְאֹד רַכּוּ וְחָלְקוּ מֵחֲמָאוֹת.
אֲהוֹדֶה לַגְּבִיר אָבוּן אֲשֶׁר שָׂם / בְּרִית בֵּינִי ובֵין חֶמְדַּת בְּרִיאוֹת.
יְסוֹד חָכְמָה, יְלָדוּהוּ נְשִׂיאִים, / נְשָׂאוּהוּ בְתוֹךְ חֵיקָן נְשִׂיאוֹת.
וּמִי לוֹ יַעֲרֹךְ מַשְׂכִּיל כְּעוֹרֵךְ / מְעוֹן קֹדֶשׁ אֱלֵי בָמוֹת טְלֻאוֹת,
וְהָאֹדֶם יְדַמֶּה לָאֲדָמָה / וְסוּס עָגוּר לְכוֹס מִדְבָּר וְקָאוֹת.
וְכָל חֶסֶד בְּיַד שָׂרִים כְּפֶגֶר / וְאָבוּן לוֹ לְאָזְנַיִם וְרוֹאוֹת.
לְשׁוֹנִי יוֹם תְּכַל לִסְפֹּר חֲסָדָיו / אֲזַי לָהּ מַחְשְׁבוֹתַי…
יְשִׁיבוּן: אִם תְּאַו לַשִּׂיג קְצָתָם / בְּמִדְבָּרִים אֲלֵיהֶם אִישׁ לְהַלְאוֹת.
כְּתָבִי! מִבְּלִי לָשׁוֹן בְּאָזְנֵי / חֲנַנְאֵל תִּקְרָא אֶת הַקְּרִיאוֹת,
אֱמָר־לוֹ, כִּי בְעֵין שִׂכְלִי רְאִיתִיו / – וְשֵׂכֶל לַחֲזוֹת בָּרִים כְּמַרְאוֹת –
וְזֵכֶר מַעֲשָׂיו לִבִּי יְשׁוֹבֵב / בְּעֵת יֵצֵא דְרוֹשׁ אָמוֹן בְּפֵאוֹת,
וְהָעֵת אָחֲזָה יָדִי כְתָבוֹ – / עֲלֵי כָל יַד מְאֹד עָלְתָה פְלָאוֹת.
כְּתָב הֵן בַּעֲדוֹ עֵינַי מְצַפִּים / לְיַד דֶּרֶךְ וְלִרְאוֹתוֹ תְלֻאוֹת,
שְׂעִפַּי נִבְהֲלוּ בוֹ, כִּי אֲמָרָיו / וְעִנְיָנָיו כְּמוֹ דִבְרֵי נְבוּאוֹת.
הֲרִימוֹתִיו לְהִתְנוֹסֵס כְּמוֹ נֵס / וְאֶת־יָפְיוֹ לְכָל עַמִּים לְהַרְאוֹת.
נְתַתִּיהוּ בְהָקִיץ שַׁעֲשׁוּעָי / וְעַל עַרְשִׂי בְנוּם לַיִל וּמַרְאוֹת.
עֲלֵה, הַשַּׂר, מְעוֹן צֶדֶק לְיַשֵּׁב / וּבֵית עָוֶל בְּרוּחַ פֶּה לְהַשְׁאוֹת.
וְהִתְגַּדֵּל לְהַכְנִיעַ גְּבוֹהִים / וְלַגְּבִּיהַּ נְפָשׁוֹת הַנְּכֵאוֹת
וְלָשִׂים אֶת־פְּעָלֶיךָ כְּאוֹתוֹת / לְכֹל יָבֹא, כְּמוֹ אַתְּ בַּזְּמָן אוֹת.
## לשמש בא: (י"ד)
לְשֶׁמֶשׁ בָּא וּבֶעָפָר מְבוֹאָיו / פְּנֵי רוּם קָדְרוּ עִם כָּל צְבָאָיו,
לְשָׁמְעוֹ שָׁמְמוּ יוֹשְׁבֵי קְצָווֹת / וְאָכֵן הַכְּאֵב יוֹתֵר לְרוֹאָיו.
בְּאַרְזֵי הַלְּבָנוֹן נָפְלָה אֵשׁ – / וּמַה־תִּשְׁאַל בְּעַד טַרְפֵּי דְשָׁאָיו?
וְאִם טָרַף בְּכוֹר מָוֶת כְּפִירָיו – / אֱמֹר, מַה יַּעֲשׂוּ עֶדְרֵי טְלָאָיו?
אֲהָהּ עַל עֵץ אֲשֶׁר גָּבְהוּ סְעִפָּיו / עֲדֵי הָיוּ עֲצֵי עֵדֶן מְקַנְאָיו,
וְעֹפֶר, אַךְ בְּיוֹם לָחֶם חֲכָמִים / בְּצוּר לָשׁוֹן יְרַדֵּף אֶת צְבָאָיו.
לָאוֹת וּלְנֵס הֱקִימָהוּ זְמַנּוֹ / וְשָׂח כִּי בוֹ יְהִי מוֹחֶה חֲטָאָיו.
וּפָנָיו כָּלְלוּ יֹפִי עֲדֵי כִי / חֲלִיפוֹת זָהֳרוֹ לָבְשׁוּ צְבָאָיו,
כְּמוֹ עִתּוֹ לְבַד גִּילַת יְדִידָיו / וְאַךְ הִיא הָיְתָה עֹצֶב מְשַׂנְאָיו.
צְמִידִים עַל יְדֵי יָמִים פְּעָלָיו / לְהִתְפָּאֵר וְעַל צַוָּאר חֲלָאָיו.
וְעֵצוֹת הַזְּמָן דַּעְתּוֹ תְסַכֵּל / לְִפִי רֶגַע וְתַחְכִּים אֶת פְּתָאָיו.
מְקוֹר שֵׂכֶל, וְאַךְ מֵימָיו כְּצוּפִים / עֲלֵי אֶרֶץ לְרַוּוֹת אֶת צְמֵאָיו.
וְהִנּוֹ אַחֲרָיו נִתַּן לְמֶלַח / וְלֹא יֵרָפְאוּ לָעַד גְּבָאָיו.
יְתַנֶּה סִיס עֲלֵי אָמִיר לְמוֹתוֹ / וְהֶעָגוּר יְקוֹנֵן בֵּין עֳפָאָיו,
וְאוֹרִים תָּאֲבוּ לִסְכֹּל כְּאֵבָיו / וְכוֹכְבֵי מַעֲלָה לָשֵׂאת חֳלָאָיו.
מְיַחֵל לַחֲזוֹת גֶּבֶר כְּמוֹתוֹ / עֲמֹד! אֵין בַּזְּמָן כִּי אִם נְבִיאָיו.
וְאוּלַי תֹּאמְרָה יֵלֵד דְּמוּתוֹ – / הֲכָל הַיּוֹם זְמָן יַעַשׂ פְּלָאָיו?
לְבָבִי יֵצְרוּ עָלָיו אֲדָמוֹת / וְרַחְבֵי הָאֲרָצוֹת הֵם כְּלָאָיו.
וְתֵבֵל בִּלְעֲדֵי פָנָיו שְׁמָמָה / בְּעֵינַי – וַאֲנָשֶׁיהָ – פְּרָאָיו.
מְשׁוֹמֵם אֵשְׁבָה עִמָּם, וְאָגִיל / בְּבֵית קִבְרוֹ וְאֶשְׁלֶה עִם רְפָאָיו.
עֲלוֹת שַׁחַר יְעִירֵנִי לְזִכְרוֹ / בְּעֵת לִמְשַׁחֲרָיו יֵצֵא וּבָאָיו,
וְלָעֶרֶב בְּעָרְכוֹ שֻׁלְחֲנוֹת בִּין / וְיֵין מוּסָר וְיַקְדִּישׁ אֶת קְרוּאָיו,
אֱרַח לָךְ כַּאֲשֶׁר שֶׁמֶשׁ יְהִי בָא, / הֲכִי אַתְּ הוּא וּמַרְאֶיךָ כְּמַרְאָיו.
וְדַע כִּי מוֹתְךָ אוֹת כִּי לְכַלֵּה / זְמָן נוֹצָר וְלִשְׁאוֹל כָּל בְּרוּאָיו,
וְכִי יִבְלוּ כְּמוֹ בֶגֶד שְׁחָקִים / וְכִי לֹא יִהְיוּ לָעַד נְבִיאָיו.
וְהֵן קִבְרְךָ עֲנַן רוֹם לֹא יְקַוֶּה / לְהַשְׁקוֹתוֹ וְלֹא יִשְׁאַל נְשִׂיאָיו,
בְּדִמְעַת כָּל חֲסִידֵי אֵל יְרֻוֶּה / יְמוֹת עוֹלָם וְדַם לִבּוֹת יְרֵאָיו.
## 
## 
## לכל איש באהבינו: (ט"ו)
לְכָל אִישׁ בַּאֲהָבֵינוּ פְלָאִים / בְּתֵבֵל יִהְיוּ מוֹפֵת לְבָאִים –
אֲנִי מַבְלִיג עֲלֵי שֹׁדִי – וְאַתָּה / מְעַוֵּל עַד מְאֹד מִכָּל צְבָאִים.
אֲסַתֵּר מִבְּנֵי אִישׁ מַה בְּלִבִּי / לְבִלְתִּי יֹאמְרוּ: מַדְוֵה פְתָאִים.
וְתֵדַע כִּי חֳלִי אַהַב בְּלִבִּי – / וְתוֹסִיף עוֹד בְּרָחְקֶךָ חֳלָאִים,
וְכִי תֵבֵל כְּחוֹתָם צַר לְנוּדְךָ – / וְרָחְבָּהּ בִּלְתְּךָ בָּתֵי כְלָאִים,
וְכִי אִישִׁים, וְלוּ הָיוּ כְאֵלִים, / בְּאֵין מַרְאִיתְךָ אֶחְשֹׁב פְּרָאִים.
בְּפִיךָ נַחֲלֵי נֹפֶת וְצוּפִים – / וְאֶתְעַטֵּף בְּצִירַי בֵּין צְמֵאִים,
וְרֵיחְךָ מֹר בְּאַף זָרִים – וְאֶשְׁאַף / כְּמוֹ תַנִּים לְרוּחַ צַח שְׁפָאִים.
לְךָ עֶלֶם – וּמֵבִין תַּעֲלוּמוֹת / וְעֹפֶר – אַךְ יְצוֹדֵד אַט לְבָאִים,
וְחַיֵּי כָל בְּנֵי אַהַב, וְחַיַּי בְּלִי עָווֹן לְנֶגְדִּי תְּלוּאִים.
לְךָ שָׁלוֹם, דְּעֶה כִּי אַהֲבָתִי / מְאֹד תּוֹסִיף בְּעֵת תַּרְבֶּה חֲטָאִים,
וְכִי שִׁכְנָךְ בְּתוֹךְ עֵינִי וְלִבִּי – / וְאִם אִישִׁים שְׁכֹן תּוֹכָם יְרֵאִים,
לְמַעַן כִּי בְתוֹךְ זֶה אֵשׁ תְּלַהֵט – / וּמִזֶּה יִשְׁאֲבוּ מַיִם נְשִׂיאִים,
וְכִי קִצְפָּךְ רְצוֹן הָאֵל בְּעֵינַי / וְחָלְיִי עַז וְלֹא אֶחְמֹד בְּרִיאִים,
וְלֹא אַט מִנְּתִיבִי עַד אֲדָמָה / תְּהַזִּיל טַל וְרוֹם יוֹצִיא דְשָׁאִים.
חֲיֵה, עָפְרִי, כְּפִי חֵפֶץ לְבָבִי / בְּעוֹד עָגוּר יְצַפְצֵף בֵּין עֳפָאִים.
## 
## 
## לאנשי לבבות: (ט"ז)
לְאַנְשֵׁי לְבָבוֹת / בְּנֵי מַחֲשָׁבוֹת / בְּיָדָם נְעִמוֹת / לְמִחְיַת בְּרוּאִים
וְעֵינֵי שְׂעִפִּים / עֲתִידוֹת מְצַפִּים / וְאִסַּר זְמַנִּים / בְּלִי פֶה מְנִיאִים
וְדֵעוֹת כְּמַרְאוֹת / רְאוֹת הַפְּלִיאוֹת / וְעֵצוֹת כְּמַרְאוֹת / וְחֶזְיוֹן נְבִיאִים
יְשׁוּרוּן עֲצֻמוֹת / וְסוֹד תַּעֲלוּמוֹת / וְהֵמָּה בְּמִסְגַּר / פְּגָרִים כְּלֻאִים
וּמַה טּוֹב נְפָשִׁים / בְּמִצְעַר אֲנָשִׁים / בְּמַחְנוֹת קְדֹשִׁים / וְאֶל עָל קְרֻאִים [5]
כְּעֶצֶם שְׁחָקִים / וְזֹהַר בְּרָקִים / עֲלֵי עָשׁ עֲמֻסִים / וְכִימָה נְשֻׂאִים
וְלוּלֵי יְצוּעִים / בְּלִבּוֹת לְדֵעִים / אֲזַי גָּבְרוּ מִ-/ גְּבָרִים לְבָאִים
וְיֵצֶר יְשִׂיחֵם / וְשֵׂכֶל יְרִיחֵם / עֲדֵי נִבְדְּלוּ מֵ-/ עֲיָרֵי פְרָאִים
וְיֵשׁ בַּעֲלָמִים / מְסַכֵּל חֲכָמִים / וְצָעִיר לְיָמִים / מְבָאֵר פְּלָאִים
וּבִקְרָב מְלִיצִים / לְלַחֵם חֲלוּצִים / לְהַפִּיל נְפִילִים / וְלַחְלשׁ רְפָאִים [10]
כְּגוּרֵי נְמֵרִים / בְּיַלְדֵי שְׂעִירִים / וְשַׁאְגַת כְּפִירִים / בְּעֶדְרֵי טְלָאִים
לְאָחוֹר מְשִׁיבִים / עֲלָמִים וְשָׂבִים / וְאֹתָם בְּאֹתוֹת / אֱמֶת מַחֲטִיאִים
וְכַמָּה יְשִׁישִׁים / כְּגֹבַהּ בְּרוּשִׁים / גְּדֹלוֹת מְבַקְשִׁים / וְהֵם אַךְ נְכָאִים
תְּמוּנַת גְּבָרִים / תְּבוּנַת עֲיָרִים / וְדֵעוֹת גְּמוּלִים / וְגִשְׁמֵי מְרִיאִים
מְתֵי הוֹד וּמִדּוֹת / צְנִיפִים וּמִדּוֹת / וּמִסִּיג אֲבוּסִים / וְעָוֶל בְּרִיאִים [15]
וּמִפּתַ פְּתַיּוּת / שְׂבֵעִים וְסִכְלוּת / וּמִיֵין כְּסִילוּת / יְמוֹתָם סְבוּאִים
וּמֵהֶם אֲלָפִים / אֲבָל כַּאֲלָפִים / עֲלֵי מַאֲבוּסִים / בְּכָל טוּב מְלֵאִים
גְּבֹהוֹת יְשִׂיחוּן / וְיוֹם רִיב יְרִיחוּן / לְהַשְׂכֵּל יְבֹאוּן / בְּתוֹךְ מַחֲבֹאִים
וּפֹצְחִים בְּמִדְבָּר / כְּרוּחַ בְּמִדְבָּר / וְאַךְ לֹא לְחָבַר / כְּרוּחַ שְׁפָאִים
וּמָשָׁל לְפָנִים / הֲכִי הוֹן עֲוֹנִים / מְסַתֵּר וְְעשֶׁר / מְכַסֶּה חֲטָאִים [20]
קְחוּ לִי מְסַפֵּר / בְּפִי עֵט וְסֵפֶר / לְצַפְצֵף בְּשֶׁפֶר / כְּעוֹף בֵּין עֳנָפִים
לְכַתֵּב אֲמָרִים / לְשֹׁכְנֵי עֲבָרִים / בְּסַפִּיר סְפָרִים / בְּנֹפֶךְ מְלֵאִים
לְאַחִים נְפוּצִים / בְּלִבִּי קְבוּצִים / צְפוּיִם בְּעֵינֵי / זְמָמַי וְנִרְאִים
וּבֵין בֹּעֲרֵיהֶם / יְבַלּוּ יְמֵיהֶם / בְּהֶבֶל כְּגֵרִים / וְגָרֵי כְלָאִים
הֱיוּ נָא נְכֹנִים / לְשֻׁלְחַן אֱמוּנִים / וְגשׁוּ רְעֵבִים / וְהוֹי כָּל צְמֵאִים [25]
לְרַוֹּת אֲמָרִים / כְּנוֹזְלֵי שְׂעִירִים / בְּגַנֵּי כְפָרִים / וְיֶרֶק דְּשָׂאִים
כְּנֹפֶת לְפיּוֹת / וְעַל חֹם כְּלָיוֹת / כְּפֶגֶ בְּצִיּוֹת / וּמַלְקוֹשׁ נְשִׂיאִים
וְלָעוּת יְעֵפִים / דְּבָרִים כְּצוּפִים / וְקֹר מֵי עֲדָנִים / וְלֹא מֵי גְבָאִים
וְאֶל יָם מְזִמּוֹת / מְשָׁלִים וְחָכְמוֹת / וְגָבִישׁ וְרָאמוֹת / בּחוֹפוֹ מְצוּאִים
בְּמֵימֵי מְצוּלוֹת / פְּנִינֵי תְהִלּוֹת / וּמֹר וַאֲהָלוֹם / נְבָכָיו מְקִיאִים [30]
לְבָרִים כְּצוּפִים / וְרוֹשׁ לַחֲנֵפִים / וְעֹשֶר לְחָפִים / וְחֹסֶר מְשַׂנְאִים
וּמִכָּל עֲבָרָיו / עֲצֵי מֹר לְאֹרָיו / וְטַרְפֵּי אֱמִירָיו / תְּרוּפַת חֳלָאִים
נְגִידֵי אֲמָרִים / לְעִבְרִים וְהַגְרִים / כְּאֵלִים לְעִמְקֵי / שְׂפָתוֹת וְתָאִים
וְלֶקַח לְרוֹגְנִים / וְצַחוֹת לְשׁוֹנִים / וְעֵצָה וְאָמְצָה / לְשָׂרֵי צְבָאִים
פְּרֻדֵי לְשֹׁנוֹת / לְאֹסֵף תְּבוּנוֹת / וְחֶמְאַת אֲמָרוֹת / לְחֶמְדַּת נְשִׂיאִים [35]
לְחֹרֶשׁ בְּאִבּוֹ / בְּגַן אֵל מְסִבּוֹ / וְכָל עֵץ אֲשֶׁר בּוֹ / הֲדָרוֹ מְקַנְאִים
מְגַבֵּר חֲיָלִים / בְּפִי עֵט וּמִלִּים / וְלוֹ עֹז שְׁחָלִים / וְחֵן הַצְּבָאִים
וְלָשׁוֹן תְּשׁוֹבֵב / מְלִיצוֹת לְנוֹבֵב / נְפָשִׁים תְּשׁוֹבֵב / וְתַחְכִּים פְּתָאִים
קְרָסִים לְמַעְנָיו / בְּנֵי רַעֲיוֹנָיו / בְּלֻלְאוֹת אֲמָרָיו / בְּלִי יָד מְבִיאִים
בְּאֹזְנֵי כְסִילִים / נְתָנָם עֲגִילִים / וְעַל צַוְּרוֹנֵי / לְבָנָה חֲלָאִים
וּבִידֵי חֲסָדִים / נְאֻמָיו צְמִידִים / וְחַיָּיו בְּחַיֵּי/ בְּנֵי עָשׁ תְּלוּאִים
וְהִנֵּה יְלָדִים / לְהָקִיץ עֲתִידִים / יְשֵׁנֵי עֲפָרוֹת / וְעוֹרֵר רְפָאִים
וְנֹשְׂאִים בְּפִיהֶם / וְלֹא עַל יְדֵיהֶם / גְּדֻלַּת אֲבִיהֶם / עֲדֵי גוֹי שְׁבָאִים
וְכוֹכְבֵי אֲמָרוֹת / לְהָאִיר וְהוֹרוֹת / אֲנָשִׁים בְּמִסְגַּר / אֱפֵלָה יְרֵאִים.
## 
## 
## הדמי תדרשו: (י"ח)
הֲדָמִי תִדְרְשִׁי מִפִּי לְבָאִים / וְנוּמִי תִשְׁאֲלִי מִידֵי צְבָאִים
וְדַם חשֵׁק הֲיִגָּאֵל וְשֵׁנָה / הֲתֶעְרַב לוֹ וּמַכְאֹבָיו מְנִיאִים
כְּאִלּוּ כָחֲלוּ עֵינָיו בְּרֶשֶׁף / וְאִישׁוֹנָיו בְּקוֹץ מַכְאִיב מְלֵאִים
וְעַפְעַפָּי לְהִתְעָרֵב רְחוֹקִים / כְּאִלּוּ הֵם בְּגַבּוֹתָם תְּלוּאִים
וְהַלַּיִל בְּיָם אָפְלוּ מְנֻדָּח / בְּלִי רַעַשׁ וְגַלָּיו לֹא נְשֻׂאִים
וּמִיָּם רָחֲבוּ יָדָיו בְּעֵינַי / וְאֵין לוֹ חוֹף וְלֹא עֵבֶר לְבָאִים
וְסַהַר יַהֲלֹךְ יָקָר כְּרֹעֶה / יְנַהֵל אַט בְּכַר נִרְחָב טְלָאִים
וְאִם שֶׁמֶשׁ שְׁלָחָהו מְאַסֵּף / לְמַחְנוֹתָיו וְשָׂמוֹ שַׂר צְבָאִים
וְלֹא אָבִין הֲיֶאְרַךְ אוֹ הֲיִקְצַר / וְאֵיךְ יָבִין אֱנוֹשׁ יִשָּׂא חֳלָאִים
אֱהִי כֹפֶר לְלֵב הִסְתִּיר אֲהָבָיו / וְחָשַׁב כָּל מְתֵי תֵבֵל מְשַׂנְאִים
וְעַל עֵינַי חֲמָסִי לֹא לְלִבִּי / וְהַדִּמְעָה לְשׁוֹן צֶדֶק לְרֹאִים
כְּאִלּוּ נוֹצְרוּ עֵינַי נְבָלִים / לְהַשְׁכִּיב אֶת לְחָיַי אוֹ נְשִׂיאִים
לְנוּד רֵעִים יְצָאֻנִי וְאֵינָם / וְאִם הֵמָּה בְּרַעְיוֹנַי מְצוּאִים
וּבָגְדוּ בִי יְצֻרֵיהֶם עֲדֵי כִי / בְנוּמִי מִקְּרוֹב אֵלַי יְרֵאִים
אֲהָהּ לִזְמָן אֲשֶׁר יָזַם לְהַפְרִיד / אֲחֵי לִבִּי וְתוּגוֹתָיו לְהַתְאִים
יְמֵי חַיַּי בְּצוּף אַהַב שְׂבֵעִים / וּמִיֵּין הַנְּעוּרִים רַק סְבוּאִים
בְּאֶרֶץ נָעֲמָה מִכָּל אֲרָצוֹת / וְגָרֶיהָ כְּפִי חֶפְצָם בְּרוּאִים
וְחֶלְקָה מִכְּבֵדִי בָהּ חֲלָקִים / וְגִזְרָה כָל גְּזָרַי בָּהּ בְּלוֹאִים
עֲזַבְתִּימוֹ הֲכִי מֵתוּ מְתֵיהֶם / וְהֵם בִּלְתָּם כְּמוֹ בָתֵּי כְלָאִים
וְהָאִישִׁים נְשָׁמוֹת לַמְּכוֹנִים / וְאִם יִפָּקְדוּ פָּקְדוּ רְפָאִים
לְגָרִים אֶתְאֲבָה לֹא לַמְּגוּרִים / וְלִמְתָאֵי חֲסָדִים לֹא לְתָאִים
וְלַבָּנִים אֲבָל לֹא לַלְּבֵנִים / וְלַבָּאִים הֲכִי לֹא לַמְּבוֹאִים
הֱדִיחַנִי זְמַנִּי מֵהֲמוֹנָם / וְהִפְקִיד בִּי שְׁכֹן מִדְבַּר פְּרָאִים
פְּרָאִים אַךְ לְפַת שֵׂכֶל רְעֵבִים / וְאֶל מֵי הָאֱמוּנָה הֵם צְמֵאִים
כְּמַחְרִשִׁים וְחָרָשִׁים לְהַשְׁחִית / וְחַטָּאִים וּבָרִים מַחְטִיאִים
וְהֵם מִתְחַכְּמִים אַךְ לֹא חֲכָמִים / וּמִתְנַבְּאִים וְלֹא בַחְזוֹן נְבִיאִים
וְרוּח אַהֲבָתָם לֹא לְהָבַר / וְלֹא לִזְרוֹת כְּרוּח צַח שְׁפָאִים
וְאַךְ שָׁם הַזְּמָן אִנָּה לְיָדִי / שְׁתִיל בֹּשֶׂם בְּבֵין גִנַּת דְּשָׁאִים
וְשׁוֹשָׁן יַעֲלֶה בֵּין קוֹץ וְרָמִים / הֲדַסִּים בֵּין עֲצֵי יַעַר וְגֹאִים
וְהָאֹדֶם יְהִי בִימְעֵי אֲדָמָה / וְשָׁם כֶּסֶף דְּדָן וּזְהַב שְׁבָאִים
בְּמַרְאֵהוּ לְבַד שׂבַע שְׂמָחוֹת / וּבִדְבָרָיו תְּרוּפַת מַחֲלֻאִים
וְלוֹ יֶתֶר שְׂאֵת עַל כָּל יְדֻעִים / וְיוֹדוּ לוֹ הֲכִי הֵם אַךְ נְכָאִים
וְמַדּוֹת מַחֲמַדָּיו מֹר לְאַפִּי / וַּדְוֵיהֶם מְטֻנָּפִים וְצוֹאִים
וְיָם חַסְדּוֹ כְּצוּף יִמְתָּק וּמֵימֵי / עֲלִילוֹתָם כְּמוֹ בִצֹּאת גְּבָאִים
וְנֹפֶת יִגְרְשׁוּ מֵימָיו וּבֹשֶׂם / וְהֵם רֶפֶשׁ וְטִיט יָוֵן מְקִיאִים
שְׁאֵר הַשְׂכֵּל וְלֹא בָשָׂר וְהֵמָּה / אֲחֵי בָשָׂר בְּלִי אַהַב קְרֻאִים
קְחָה שִׁירִים תְּסַכֵּל בָּם חֲכָמִים / בְּעֵינֵיהֶם וְתַחְכִּים הַפְּתָאִים
חֲרָזִים יַחְמְדוּ נָגְהָם מְאוֹרִים / וְאַנְשֵׁי הַדְּבָרִים בָּם מְקַנְאִים
וְאִם עִמִּי מְלָאָם לֵב לְרוֹצֵץ / אֲנִי הַסּוּס וְהֵמָּה הַמְּרִיאִים
וְיִהְיוּ אִם יְשׁוֹרֵרוּ לְפָנַי / כְּכוֹס מִדְבָּר וְכַסִּיס בֵּין עֳפָאִים
וְאִם שִׁירִי לְכָל שִׁירִים כְּצֶפֶת / אֲנִי פֶלֶא בְּעֵינֵי הַפְּלָאִים.
## 
## 
## בני עולם: (כ')
בְּנֵי עוֹלָם אֲשֶׁר עוֹלָם בְּלִבָּם – / נְתָנוֹ אֵל לְחֹק מִיּוֹם בְּרָאָם:
וְהוּא נַחַל אֲשֶׁר יִגַּר, וְיִשְׁתּוּ / וְלֹא יִרְווּ, וְלוּ הַיָּם נְשִׂיאָם,
כְּאִלּוּ נִתְּנוּ מֵימָיו לְמֶלַח / וְלֵב צָמֵא שְׁתוֹת אוֹתָם קְרָאָם.
אֱלֵי פִיהֶם הֲמוֹנֵיהֶם יְגִיחוּן / וְאַךְ לֹא יִשְׁבְּרוּ לָעַד צְמָאָם!
## 
## 
## על אף משנאינו: (כ')
עַל אַף מְשַׂנְאֵינוּ וּמַקְנִיאֵינוּ / אֶל עָל בְּכָל עֵת יַעֲלֶה שִׂיאֵנוּ
הוֹרוּ בְחֵץ לָשׁוֹן סְגוֹר לִבּוֹת אֲבָל / הוֹרוּם יְדֵי הָאֵל לְהַחְטִיאֵנוּ
חַתּוּ וּבשׁוּ מֵחֲתֻלִים דִבְּרוּ / לַכְאוֹת נְפָשֵׁינו וְלַהְנִיאֵנוּ
אָרְבָּם בְּקִרְבָּם נָתְנוּ וַיֵּלְכוּ / רָכִיל בְּלֵב וָלֵב לְהַשִּׁיאֵנוּ
קָשׁוֹת בְּמַצְפֻּנָם וּפִימוֹ יַעֲנֶה / רַכּוֹת וְהֵם אִנּוּ לְהַפְלִיאֵנוּ
כָּאֵשׁ אֲשֶׁר תִּשָּׂא קְנֵה בֹשֶׂם / תִּשָּׂא עֲתַד רֵיחֹו וְתַמְצִיאֵנוּ
וַתֶּחֱזַק רוּח וְאֶל אַף תַּעֲבִיר / רֵיח נְרָדֵינו וְדוּדָאֵינוּ
מַה לַּחֲצִיר גַּגּוֹת וְאַרְזֵי אֵל וְאֵיךְ / אֶל עֵץ הֲדַסִּים עָרְכוּ דִשְׁאֵנוּ
אוֹ מַה לְּשֻׁעָלִים קְטָנִים אַחֲרֵי / גוֹרֵי אֲרָיֵינוּ וְלִלְבָאֵינוּ
אֵיךְ תִּתְמְהוּ מֵהֶם וְקֶדֶם דִּבְּרוּ / עָתָק בְּעֹשֵׂינוּ וּבִנְבִיאֵנוּ
נוֹדֶה לְצוּר הֵפֵר עֲצַת בַּדִּים וְאִם / קָצְרוּ לְשׁוֹנֵנוּ וּמִבְטָאֵינוּ
הִטָּה לְפָנֵינוּ נְהַר שָׁלוֹם בְּעֵת / בֹּצֶר וְאֵין מַיִם לְהַגְמִיאֵנוּ
וַתַּעֲלֶה שֶׁמֶשׁ עֲלֵי חוּג הַיְקָר / לִקְפֹּץ יְדֵי אֹפֶל אֲשֶׁר יַפְאֵנוּ
הָאִישׁ אֲשֶׁר יַשֶּׁה עֲמַל יָמִים וְרָב- / רַעַם גְּדוּדֵיהֶם לְהַצְבִּיאֵנוּ
תָּמִיד יְרַחֵף עַל מְתֵי הַשְׂכֵּל וְגַם / יִפְרשׁ כְּנַף חַסְדּוֹ וְיִשָּׂאֵנו
יִשָּׂק לְמִלְחֶמֶת זְמָן יִשָּׂק עֲלֵי / פִיהוּ לְיָרְאֵנו וְלֹא יִרְאֵנוּ
כִּי יוֹם אֲשֶׁר יִרְצֶה לְהַדְפֵנוּ אֲזַי / יִרְצֶה בְּצֵל יָדוֹ לְהַחְבִּיאֵנוּ
שָׁווּ בְעֵינֵינוּ תְּנוּאוֹת הַזְּמָן / יוֹם יֶאֱהָבֵנו וְיִשְׂנָאֵנוּ
מִכְלַל יְמוֹתָיו לַהֲנִיעֵנו וְהוּא / חָשׁ עַל שְׁמָרֵינוּ לְהַקְפִּיאֵנוּ
זֶה יוֹם אֲשֶׁר עָשָׂה אֱלֹקִים לִהְיוֹת / זֵכֶר לְבָנֵינוּ וְצֶאְצָאֵינוּ
קִרְאוּ מְתֵי אַהַב וְאַל יִתְמַהְמְהוּ / לָבוֹא וְיַחַד נִסְבְּאָה סָבְאֵנוּ
סֹבֶא כְּמוֹ לַהַב בְּכוֹס מַיִם וְלוֹ / נֹגַהּ בְּמַרְאָיו נֶחֱזֶה מַרְאֵנוּ
לַגַּן אֲשֶׁר נָשָׂא פְּרִי חֶסֶד אֱמֹר / מֵרֹאשׁ תְּבוּאָתוֹ לְהַבְרִיאֵנוּ
אוֹצָר וּמַעְיָן הֵם שְׁתֵי יָדָיו לְעֵת / צוֹק רַעֲבוֹנֵנוּ וְלִצְמָאֵנוּ
אָרְכוּ יְמֵי פְרוּד שְׁלֹמֹה עַד אֲשֶׁר / קָצְרוּ כְאֵבֵינוּ וּמַחְלֻאֵינוּ
הַגּוּף יְכַלְכֵּל מַחֲלֵהוּ אַךְ חֳלִי / נֶפֶשׁ כְּנֵטֶל חוֹל נְשׂא יַלְאֵנוּ
אִם פַּעֲמֵי רִכְבּוֹ כְּהַיּוֹם אֶחֱרוּ / יִשְׁלַח דְּבַר פִּיהוּ וְיִרְפָּאֵנוּ
בּוֹ חֻדְּשׁוּ לָנוּ יְמֵי עֶדְנָה וְכֵן / כִּימֵי בְחֻרֵינוּ יְמֵי דָבְאֵנוּ
בִּשְׁמוֹ נְשַׁבֵּר מַלְתְּעוֹת יָמִים וּבוֹ / נָעֹז בְּצֵאתֵנוּ וְיוֹם בֹּאֵנוּ
נִקְרָא פְּנֵי הָאֵל בְּעַד חַיָּיו וְהוּא / יִשְׁמַע וְיַעְנֵנוּ בְּיוֹם קָרְאֵנוּ.
## 
## 
## אהובי בגדו בי: (כ"ב)
אֲהוּבַי בָּגְדוּ בִּי מִבְּלִי חֵטְא 
וְהִקְשָׁה כָּל אֱנוֹשׁ מֵהֶם לְבָבוֹ
וּבִרְאוֹת כִּי עֲזָבוּנִי קְרוֹבַי
אֲזַי בָּרְחוּ וְאָמְרוּ אֵל עֲזָבוֹ.
## 
## 
## ילדי ימים: (כ"ב)
יַלְדֵי יָמִים / חָשׁוּ לִצְבֹּא / עַל לֵב הִכְחִיד / יָגוֹן רֻבּוֹ
כִּמְעַט מִזְעָר / מֶנְהוּ נִשְׁאַר / שָׁלַף עָלָיו / פְּרוּד חַרְבּוֹ
אַךְ בּוֹ יָשֻׁב / יַהְפֹּךְ יָדוֹ / יָשׁוּט אָכֵן / אֵלָיו סֻבּוֹ
קָשַׁר עָלָיו / קֶשֶר אַמִּיץ / וַיָשֶׂם תּוֹךְ / קִרְבּוֹ אָרְבּוֹ
כָּל מִבְטֶחָיו / בִּדְמֵי שִׂיחָיו / וּדְמֵי עֵינָיו / רַק מִשְׂגַּבּוֹ
וּכְתָב דּוֹדוֹ / תָּמַךְ יָדוֹ / הָעֵת פִּידוֹ / הֵעִיר עָצְבּוֹ
מִכְתָּב דָּמָה / לִפְנֵי שַׁחַר / פָּרַשׁ עָלָיו / טוּרֵי עַרְבּוֹ
טוּרֵי שִׁירִים / יָקְרוּ מִפָּז / אֶחָד מֵהֶם / יִרְדֹּף רִבּוֹ
מֶשִׁי חִבֵּר / מֵהַדִּבֵּר / הַבִּין שִׁתְיוֹ / הַתֹּם עֶרְבּוֹ
הִנֵּה כָּל שִׁיר / יָקָר כְּגוּף / נֶגְדּוֹ אַךְ הוּא / רוּח קִרְבּוֹ
לוּלֵי נָתַן / הוֹדוֹ עָלָיו / הָיָה כִכְלִי / אֵין חֵפֶץ בּוֹ
אֵיךְ בֵּן נָעִים / וּצְעִיר שָׁנִים / יַעְמֹס הָרֵי / בִּין עַל גַּבּוֹ
אוֹ עוֹל יָמִים / יֶהְדֹּף רָמִים / וּבְעוֹד נֹעַר / הוּא וּבְאִבּוֹ
הֵן מִשֵּׂעִיר / זָרַח לָעִיר / אֹרֶךְ עוֹלָם / וּמְכוֹן רָחְבּוֹ
וּבְיָד רָמָה / מֵרֹאשׁ כִּימָה / נִשְׁקַף כִּי לֹא / מֵאֶשְׁנַבּוֹ
אִישׁ כָּמוֹנִי/ בֶּאְשׁוּן שִׂכְלוֹ / רָאָה אֹתוֹ / וּבְעֵין לִבּוֹ
עַל יָד שָׁמְעוֹ / הֵבִין רֵעוֹ / וַיִּרְאֶה אֵת / מַטְמוֹן חֻבּוֹ
עֹבֵר אֹרַח / בַּעְדוֹ יִשְׁאַל / אָז מַדּוּעַ / בְּשֵׁשׁ רִכְבּוֹ
נָא אִמְרו לוֹ / לָרוּץ אֶל גַּן / אַהַב וּרְעוּת / בָּשְׂמֵי עֶשְׂבּוֹ
אֶל גַּן נָתַן / נִרְדּוֹ רֵיחוֹ / רִבְעוֹ יָשִׁים / בּוֹ וּמְסִבּוֹ
וֶאְרוֹת מִגְדֵי / דֹדִים בָּשְׁלוּ / וֶאְכֹל חִנָּם / אֶת טוּב חֶלְבּוֹ
וּבְבֵית מִדּוֹת / לָגוּר תּוֹכוֹ / יוֹם כָּל בַּיִת / סֻגַּר מִבּוֹא.
## 
## 
## דאגה שברה: (כ"ג)
דְּאָגָה שָׁבְרָה לִבִּי וְרִיב כָּל 
בְּנֵי אִישׁ עַל רְדֹף אַהַב עֲצָבוֹ
יְרִיבוּהוּ עֲלֵי חֵשֶׁק צְבִי חֵן
וְעַל כִּי אַהֲבַת נַפְשׁוֹ אֲהֵבוֹ
וְיוֹכִיחוּ עֲלֵי רֻבֵּי דְּמָעָיו
בְּעֵת זָכְרוֹ וּמִדֵּי דַּבְּרוֹ בּוֹ
וּמוּמוֹ נָתְנוּ כֻּלָּם הֱיוֹתוֹ
פְּנֵי יוֹמָם וְזֵר לַיִל סְבִיבוֹ
וְהוּא נִשְׁבַּע בְּחֵי אַהַב וְחֵשֶׁק
לְבִלְתִּי יִשְׁמָעָה מֵרִיב יְרִיבוֹ
אֲבָל יִצְפֹּן יְקוֹד חִשְׁקוֹ וְדוֹדָיו
בְּתוֹךְ לִבּוֹ לְבִלְתִּי רוּם לְבָבוֹ.
## 
## 
## זמן הקר: (כ"ד)
         זְמָן הַקֹּר כְּצֵל בָּרַח וְגִשְׁמוֹ / כְּבָר חָלַף וּפָרָשָׁיו וְרִכְבּוֹ
 וְחָל שֶׁמֶשׁ בְּרֹאשׁ טָלֶה עֲלֵי חֹק / תְּקוּפָתוֹ כְּמֶלֶךְ עַל מְסִבּוֹ
         וְחָבְשׁוּ מִגְבְּעוֹת צִצִּים גְּבָעוֹת / וּמִישׁוֹר כָּתְנוֹת דִּשְׁאוֹ וְעֶשְׂבּוֹ
          יְשַׁלַּח אֶל נְחִירֵינוּ קְטֹרֶת / יְמוֹתֵי הַסְּתָיו טָמַן בְּחֻבּוֹ
          תְּנָה הַכּוֹס אֲשֶׁר יָשִׂיר מְשׂוֹשִׂי / וְיָסִיר מִלְּבָבִי מַעֲצָבוֹ
         וְכַבֵּה אֶת יְקֹד אִשּׁוֹ בְּדִמְעִי / לְמַעַן כִּי חֲמָתוֹ בָעֲרָה בוֹ
         וְגוּר מֵהַזְּמָן כִּי מַתְּנֹתָיו / כְּרֹאשׁ פֶּתֶן מְעַט נֹפֶת בְּקִרְבּוֹ
         וְהַשִּׁיא נַפְשְׁךָ בֹּקֶר בְּטוּבוֹ / וְיַחֵל תַּהֲפֻכוֹתָיו בְּעַרְבּוֹ
         שְׁתֵה בַיּוֹם עֲדֵי יִפֶן וְשֶׁמֶשׁ / עֲלֵי כַסְפּוֹ יְצַפֶּה אֶת זְהָבוֹ
          וּבַלַּיְלָה עֲדֵי יִבְרַח כְּשָׁחוֹר / וְיַד שַׁחַר מְאַחֵז אֶת עֲקֵבוֹ.
## 
## 
## שבתי ותלתלי: (כ"ד)
שַׁבְתִּי – וְתַלְתַּלֵּי זְמָן לֹא שָׁבוּ / וִימֵי נְדוּדִים לַעֲלוּמִים שָׁבוּ,
אַחְרֵי בְלוֹתָהּ הָיְתָה עֶדְנָה לְאֵם / פֵּרוּד וְיַלְדֵי תַאֲוָה יֶעְגָּבוּ.
יוֹם צַעֲדֵי שָׁנַי מְאֹד צָרוּ – יְדֵי / מַעְגַּל תְּלָאוֹתַי כְּיָם רָחָבוּ,
גַּם מִשְׁבְּרֵי שֵׂיבָה אֲפָפוּנִי – וּמֵי / עֵינוֹת יְמֵי הַשַּׁחֲרוּת חָרָבוּ.
אֹמַר לְמוֹכִיחַי: לְאַט עָלַי עֲדֵי אֶסְפֹּד, וְהַרְפּוּ – לַאֲשֶׁר בִּי רָבוּ –
הַרְפּוּ, עֲדֵי אָסֵב מְכוֹנִים, מִן יְקוֹד / לִבִּי וּמֵי עֵינַי לְבַד חָרָבוּ,
דָּמוּ לְעָרִים נִכְחֲדוּ, לֹא עָבְרָה / רֶגֶל בְּנֵי אִישׁ בָּם וְלֹא נוֹשָׁבוּ –
אַחַר אֲשֶׁר כַּנְפוֹת יְדִידוֹת מָשְׁכוּ / בָהֶם וְשׁוּלֵי אַהֲבָה סָחָבוּ.
צִבְאוֹת צְבָאוֹת מָעֲטוּ תוֹכָם – וְאַךְ / תַּנּוֹת בְּרִבְעֵיהֶם לְתַנּוֹת רָבוּ.
אֶצְעַק – וְאֵיכָה אִלְּמִים לִי יַעֲנוּ? / אֶקְרָא – וְאֵיכָה חֵרְשִׁים יִקְשָׁבוּ?
הִתְנַכְּרוּ אֵלַי, לְבַד מִמֶּרְקְחֵי / בָשְׂמֵי מְעוֹנֵיהֶם אֲשֶׁר עָזָבוּ.
עַד יִדְשְׁאוּ אַבְנֵי נְצוּרֵיהֶם אֱהִי / סוֹפֵד, וּמִזֶּרֶם בְּכִי יִרְטָבוּ.
קָפְאוּ דְמֵי לִבִּי לְזֵכֶר הַנְּדוֹד, / גַּם נוֹזְלֵי עֵינַי כְּנֵד נִצָּבוּ.
לֹא עָזְרוּ אוֹתִי, וְכָל עֵת אֶשְׁאֲלָה: / נָא שִׁחֲדוּ מִכֹּחֲכֶם – לֹא אָבוּ,
אַךְ בַּחֲזוֹת רִכְבֵי נְסִיעָה דָהֲרוּ / אֵלַי וְאַבִּירֵי נְדוֹד קָרָבוּ –
הִתְבַּקְּעוּ נִבְלֵי דְמֵי עֵינַי, הֲכִי / מִדַּם כְּבֵדִי יוֹם לְיוֹם הָשְׁכָּבוּ.
אִמְרוּ, הֲמֵעֵינוֹת תְּהוֹם יִדְלוּ, וְאִם / מִשִּׁקֲתוֹת רֹאשִׁי בְּכִי יִשְׁאָבוּ?
אוֹ מִשְׂרְפוֹת מַיִם בְּקִרְבִּי, כִּי פְנֵי / הוֹדִי בְּכָל עֵת יִזְּלוּ נִצְרָבוּ?
נִשְׁבַּר לְבָבִי יוֹם קְרֹא: קוּמוּ, סְּעוּ! / גַם מַפְּלֵי גוּפִי בְּעֹז שׁוֹבָבוּ,
הַיּוֹם, אֲשֶׁר לָנוּד לְנוּדִי נוֹעֲדוּ / אַחַי, וְלִבְכּוֹת אוֹהֲבַי סָבָבוּ,
וּמְתוֹפְפוֹת עַל לֵב מְבַכּוֹת בַּעֲדִי, / לֹא נִזְכְּרוּ בִשְׁמָן וְלֹא נִקָּבוּ,
הוֹמוֹת הֲמוֹת יוֹנִים, וְלֶחְיֵיהֶן אֲשֶׁר / דָּמוּ לְחוּט שָׁנִי כְּחוּר הוּשָׁבוּ,
מָשְׁכוּ בְּרֹךְ לָשׁוֹן כְּנַף לִבִּי, וְאֶת / נַפְשִׁי בְּחֵלֶק מַאֲמָר עָקָבוּ:
״אַל נָא תְהִי עוֹזֵב גְּזוּרֵי לֵב, אֲשֶׁר / מִמַּחֲצַב אַהְבָתְךָ נֶחְצָבוּ,
הַשְׁקֵט! הֲכִי שׁוֹמְרֵי בְרִית הָאַהֲבָה / עִם אוֹהֲבֵיהֶם לוֹהֲטִים יִשְׁכָּבוּ!״
וָאֹמְרָה: ״אֶסַּע לְהַרְאוֹת אוֹהֲבִים / מַעְלוֹת תְּהִלּוֹתַי אֲשֶׁר יָאָבוּ,
אָשׁוּט לְהָתִיר אֶת אֲבֵדָתִי אֲשֶׁר / מִבֵּין זְרוֹעוֹתַי בְּנֵי יוֹם שָׁבוּ,
כִּי יוֹם רְאוֹת אַחַי יְגִילוּן כָּל מְתֵי / סוֹדִי – וְיִכָּלְמוּ אֲשֶׁר אָיָבוּ״.
אַךְ הָאֱנוֹשׁ יוֹעֵץ – וְיָפֵר הַזְּמָן / כָּל חִשְּׁבוֹנוֹתָיו אֲשֶׁר חֻשָֻּׁבוּ,
בַּל יָדְעָה מֶנְהוּ תְבוּנָתִי, לְבַד / כִּי יַהְפְּכוּ לִשְׂנֹא אֲשֶׁר יֶאְהָבוּ.
צָנוֹף צְנָפַנִי אֱלֵי אֶרֶץ אֲשֶׁר / נֵרוֹת תְּבוּנָתִי בְּתוֹכָהּ כָּבוּ,
גַּם כּוֹכְבֵי שִׂכְלִי בְּמַאְפַל עִלְּגֵי / מַדָּע וְעִמְקֵי פֶה לְֶבַד הוּעָבוּ.
בָּאתִי גְבוּל רִשְׁעָה וְאֶל עָם, אֵל בְּאַף / זָעַם וְאוֹתוֹ הַיְּקוּם קָבָבוּ –
בֵּינוֹת פְּרָאִים אָהֲבוּ מַשְׁחִית אֲבָל / לִדְמֵי מְתֵי־צֶדֶק וְתֹם אָרָבוּ
וַיִּבְחֲרוּ דַרְכָּם אֲשֶׁר הִתְגּוֹרֲרוּ / עִמָּם וְחָשְׁקוּ בָם וְהִתְעָרָבוּ –
הִתְעָרְבוּ בָהֶם וּמַעֲשֵׂיהֶם, עֲדֵי / הָתְפָּקְדוּ בָהֶם וְהִתְחַשָּׁבוּ.
רָעוּ יְמֵי נֹעַר בְּגַן צֶדֶק, וְעֵת / שָׁבוּ – בְּיַעַר הָאֱלִיל חָטָבוּ,
הֵם כּוֹנֲנוּ חִצֵּי בְנֵי יָמִים עֲלֵי / יֶתֶר וּמוֹרָשֵׁי לְבָבִי רָבוּ.
נָא שַׁאֲלוּ מִפִּי מְלִיצִים חָלְפוּ, / חָיוּ תְעוּדוֹתָם וְהֵם רָקָבוּ,
גַּם מֵעֲלֵי סִפְרֵי תְבוּנָה תִדְרְשׁוּ, / כִּי מִבְּלִי פֶה הָאֱמֶת דָּבָבוּ:
אִם יָעֲצוּ אַחִים כְּרָעָה זֹאת, וְאִם / שָׁמְעוּ מְזִמּוֹת זוּ לְרַע חָשָׁבוּ,
אוֹ לָעֲגוּ בָנִים לְאָבוֹת, כַּאֲשֶׁר / לִי יִלְעֲגוּ בָנַי וּבִי יִרְהָבוּ.
רוּחוֹת בְּשָׂמִים עָבְרוּ נֶשֶׁף בְּבֵית / רִמּוֹן וְעַל הָרֵי שְׂנִיר נָשָׁבוּ –
נָא רַחֲפוּ כִמְעַט עֲלֵי אַחַי, וְאַט / הָבוּ לְאַפִּי מֶרְקְחֵיהֶם, הָבוּ!
הָבוּ שְׁלוֹם שׁוֹכְנֵי פְאַת יָם, כִּי עֲלֵי / נַפְשִׁי בְּנֵי הַמַּעֲרָב יֶעְרָבוּ.
אֶשְׁלַח תְּלֻנּוֹתַי אֲלֵיהֶם עַל יְדֵי / עָב קַל וְעַל כַּנְפֵי כְרוּב יִרְכָּבוּ,
כִּי שָׁכְחוּ דוֹדַי וּבָגְדוּ בִי וְלֹא / נֶחְלוּ עֲלֵי שִׁבְרִי וְלֹא כָאָבוּ,
לֹא הֶעֱלוּ מִקְרִי בְּמַזְכֶּרֶת וְלֹא / שָׂמוּ עֲלֵי לִבָּם – וְהִתְעַצָּבוּ,
לֹא נִחֲמוּ אוֹתִי בְּפִי הָעֵט, וְלֹא / שִׂפְתֵי כְתָב דִּבְרֵי שְׁלוֹמִים נָבוּ.
רָעֵב וְגַם צָמֵא אֲנִי אֶל בּוֹגְדִים / לֹא צָמְאוּ אֵלַי וְלֹא רָעָבוּ.
אֶבְכֶּה יְמֵי חֶבְרָה, אֲשֶׁר מֵהוֹד זְמָן / נֹעַר יְמֵי הַשַּׁחֲרוּת קָצָבוּ,
וַעְלֵי הֲדַר לֵילוֹת, אֲשֶׁר צַחוּ כְּאוֹר / שֶׁמֶשׁ, וְעִמָּם מִשְּׁבוֹ הֻצְהָבוּ –
עָפוּ וְנָגֹלוּ, כְמוֹ סֵפֶר עֲלֵי / טוּרֵי עֲלִיצוֹתַי אֲשֶׁר נִכְתָּבוּ.
אֶצְפֶּה רְאוֹת צַלְמָם בְּעֶרֶשׂ עַל יְדֵי / שֵׁנָה, וּבִשְׂעִפִּים אֲשֶׁר יִתְאָבוּ,
אַךְ נִבְצְרוּ חוֹמוֹת תְּנוּמָתִי עֲלֵי / עֵינַי, וּמֵהַשִּׂיג מְאֹד נִשְׂגָּבוּ.
לִבִּי בְּהִתְנַחֵם עֲלֵי נוּדָם מְאֹד / כִּילַי – וְעֵינַי בַּבְּכִי נָדָבוּ –
אַבְכֶּה לְצִבְאוֹת רוֹם, וְרוֹאוֹת לוּ יְהוּ / לָהֶם – אֲזַי מֵהַבְּכִי יִדְאָבוּ –
יִמַּס כְּמוֹ מַיִם בְּהַזְכִּירִי קְצֵה / חַסְדָּם, וְכִלְיוֹתַי כְּדוֹנַג זָבוּ.
חֵי אַהֲבָתָם, כִּי לְאִטָּם יֵלְכוּ / מֵי מַעְיְנֵי דוֹדַי – וְלֹא נִכְזָבוּ.
מַה יָּקְרוּ עֶבְרֵי קְצוֹת מִזְרָח בְּעֵת / זָכְרִי עֲלִילוֹתָם וּמַה יִּיטָבוּ –
חִידוֹת, אֲשֶׁר מִצּוּף לְשׁוֹנָם מָתְקוּ, / מִלִּים – אֲשֶׁר מֵאַהֲלָם גֻּנָּבוּ
חֻקָּה אֲשִׂימֶנָּה, עֲדֵי יוֹם יַעֲלוּ / כּוֹכְבֵי מְאוֹרֵיהֶם אֲשֶׁר עָרָבוּ.
## 
## 
## אהובינו הפרתם: (כ"ז)
אֲהוּבֵינוּ הֲפֵרוֹתֶם בְּרִיתוֹת
וּבִקַּשְׁתֶּם תְּנוּאוֹת עַל אֲהָבוֹת
וְנוֹעַצְתֶּם לְהַצִּית אֵשׁ נְדוּדִים
וְתַחְבֻּלוֹת אֱמֶת טֶרֶם קְרָבוֹת
וְלֹא דַּי כִּי נְסַעְתֶּם עַד שְׁבִיתֶם
בְּלִי חֶרֶב נְפָשׁוֹת הָעֲצוּבוֹת
עֲרַבְתֶּם בַּעֲלוֹת שַׁחַר וְאָמְנָם
זְרַחְתֶּם עַל רְקִיעֵי מַחֲשָׁבוֹת
הֲלַכְתֶּם בֵּין יְקוֹדֵי הַצְּלָעוֹת
כְּמוֹ שַׂמְתֶּם בְּמֵי דִּמְעָה נְתִיבוֹת
דְּמָעוֹת אַחֲרֵיכֶם לֹא קְרָאתִים
וְיָקֵרוּ כְּמוֹ גִּשְׁמֵי נְדָבוֹת
וְשֵׁנָה נָדְדָה מֵאָז בְּלַיִל 
בְּאוֹר שַׁחַר לְחָיָיו לֹא צְהוּבוֹת
כְּעוֹף נוֹדֵד אֲנִי עַל גַּג וּבוֹדֵד
וְעִם כּוֹסִי כְּמוֹ כּוֹס הֶחֳרָבוֹת
וְתַנְחוּמַי בְּהַדְרֵךְ רַעְיוֹנַי
מְסִלּוֹת מִדְּבַר הַשְׂכֵּל רְחָבוֹת
תְּעוּדוֹת מַחֲזִיקוֹת לֵב נְבוֹנִים
וְלִבּוֹת כֹּל מְתֵי כֶּסֶל מְדִיבוֹת
אֲהָהּ הִתְאַחֲדוּ נַפְשׁוֹת אֲחָדִים 
אֲשֶׁר מִצּוּר אֱמוּנָה הֵם חֲצוּבוֹת
וְהוּמָרוּ בְּנִקְרָאִים אֲנָשִׁים 
זְכָרִים הֵם וְדֵעוֹתָם נְקֵבוֹת
וְכָל גֶּבֶר יְעִידוּהוּ אֲמָרָיו
וְעֵינַיִם מְלִיצֵי הַלְּבָבוֹת
וּמִי הִפְשִׁיט זְמָן אוֹתוֹ עֲדָנִים
יְהִי לוֹבֵשׁ בְּלוֹיֵ הַסְּחָבוֹת
עֲלֵיכֶם רַב שְׁלוֹמֵנוּ הֲכִי רָחֲקוּ
גּוּפוֹת וְהָרוּחוֹת קְרוֹבוֹת
יְצוּרֵיכֶם יְשִׂיחוּנִי בְּלִי פֶּה
ויחודו בְּיוֹם לַחַם קְרָבוֹת
מְיֻדָּעַי הֱיוּ עוֹזְרַי לְהָפֵר
עֲצַת יָמִים וְלָשׁוּב מִמְּשׁוּבוֹת
וְיוֹם בּוֹ תִּשְׂבְּעוּ מִצּוּף יְדִידוֹת
לְאַט זִכְרוּ נְפָשׁוֹת הָרְעֵבוֹת
וְלֵב אָבוֹת תְּשִׁיבוּן עַל יְלָדִים
וְלֵב בָּנִים כְּמִקֶּדֶם לְאָבוֹת.
## 
## 
## בנפשי דוד: (כ"ח)
בְּנַפְשִׁי דּוֹד זְנָחוּנִי יְצוּרָיו
וּמֵאֵין חֵטְא יְצָאוּנִי אֲהָבָיו
חֲרוֹנוֹ אֶשְׁמְעָה מִפִּי סְפָרָיו
וְקִצְפּוֹ אֶחֱזֶה בִּפְנֵי כְּתָבָיו.
## 
## 
## מה לדמעי: (כ"ח)
מָה לְדִמְעִי אֲשֶׁר יְרַוֶּה לְחָיַי
אַף יְנוֹפֵף בְּבֵין צְלָעַי לְהָבִים
עַל יְדִידִים אֲשֶׁר הֱצִיקוּם נְדוֹדִים
הֵם רְחוֹקִים וְאֶל קְרָבַי קְרוֹבִים
רַפְּדוּנִי בְּמִגְדְּנֵי הַיְדִידֹת 
סַמְּכוּנִי בְּמִזְרְקֵי דַּם עֲנָבִים
רַחֲמוּנִי וְשׁוֹרְרוּ לִי בְּזִכְרָם
כִּי שְׁמוֹתָם עֲלֵי לְשׁוֹנִי עֲרֵבִים.
## 
## 
## השמש בגביעים: (כ"ט)
הֲשֶׁמֶשׁ בַּגְּבִיעִים אוֹ לְהָבִים / וּמֵאֹדֶם, אֱמֹר, אוֹ דַם עֲנָבִים,
וּמִמַּיִם אֲשֶׁר קָפְאוּ אֲשִׁישִׁים / וְאִם מִמַּחֲצַב שֹׁהַם חֲצוּבִים?
יְלִיד שֹׂרֵק בְּתוֹכָמוֹ כְרוּחַ / לְחַיּוֹתָם וְהֵמָּה כַקְּרָבִים.
שְׁתִינוּהוּ וְעִמָּנוּ אֲנָשִׁים / קְרָאנוּם עֵת פְּקֹד בָּנִים אֲהוּבִים,
וּמִי צֵל הַהֲדַס נֶעְדַּר לְפָנָיו / יְהִי יֹשֵׁב בְּצִלֵּי הָעֲרָבִים,
וְאַרְיֵה לֹא יְהִי מֹצֵא נְמֵרִים / לְבַל יֹאבַד – יְהִי טֹרֵף כְּלָבִים,
וּמִתְחַקֶּה עֲלֵי שָׁרְשֵׁי פְעָמִים / לְאִישִׁים – כָּל יְמוֹתָיו הֵם עֲצָבִים,
וְעֵין רָצוֹן תְּהַרְאֵהוּ נְכֹחוֹת / וְעָבֵי אַף מְאוֹר צֶדֶק מְעִיבִים,
וְדוֹדֵי הָאֱמֶת הַיּוֹם מְעַטִּים / וְאִם הֵמָּה בְשֵׁם אֵמֻן נְקֻבִים,
אֲסַפֵּר בַּעֲדָם אִמְרֵי אֱמוּנָה / וְהֵמָּה דִבְּרוּ עָלַי כְזָבִים,
יְרַמּוּנִי בְצוּף אֹמֶר לְהַעְלִים / הֲכִי הֵם לִי מְרֵעִים אוֹ מְטִיבִים.
הֲלֹא יֶחְטָא זְמָן פַּעַם לְהַקְרִיב / אֲשֶׁר הִרְחִיק וְיַרְחִיק הַקְּרוֹבִים,
אֲשֶׁר תָּעוּ נְדִיבֵי הַחֲסָדִים / וְנָסוֹגוּ וּפָנוּ אֶל רְהָבִים.
נְגִידֵי מַאֲמָר אִמְרֵי חֲכָמִים / וְשָׂרֵי נֹזְלִים כַּפֵּי נְדִיבִים,
וְשִׁיר מֹשֶׁה, אֱמֶת, הוֹוֶה לְמֶלֶךְ / לְשִׁיר עֶרֶב בְּמִלָּיו הָעֲרֵבִים.
גְּבִיר יֹשֵׁב עֲלֵי חוּג הַתְּעוּדָה / וְיֹשְׁבֶיהָ לְפָנָיו כַּחֲגָבִים,
בְּפָנָיו זָרְחָה שֶׁמֶשׁ צְדָקָה / וְלָבְשָׁה עַל פְּנֵי כָל־שַׂר עֲרָבִים.
קְשֵׁה לֵב יוֹם קְרָב שֵׂכֶל וְרַכּוּ / אֲמָרָיו עַד לְבָב אַרְיֵה מְדִיבִים.
לְכָל מַחְלָה בְּפִיו מַרְפֵּא, וּמַלְקוֹשׁ / בְּעֵת יִמָּנְעוּ לַשְׁקוֹת רְבִיבִים,
וְהוּא יַכְאִיב לְבַב צָרָיו וּפִיהוּ / צֳרִי גִלְעָד לְרַפֵּא אֶת כְּאֵבִים,
וְגָנְבוּ יֹעֲצִים מֵי מַחְשְׁבוֹתָיו / וְלָהֶם מָתְקוּ מַיִם גְּנוּבִים,
וְיוֹם נִצָּב לְבָאֵר תַּעֲלוּמוֹת – / מְתֵי חָכְמָה לְעֻמָּתוֹ נְצִיבִים,
וְיוֹנֶה נֹהֲלֵי חָכְמַת חֲכָמִים / וְיַעְרִיב כָּל מְאוֹר צַחוֹת עֲרָבִים.
וְעֵטוֹ מִבְּלִי כָנָף יְעוֹפֵף / בְּתִתּוֹ אֶצְבְּעוֹתָיו לוֹ כְרֻבִים.
יְרִיבוּנִי בְּאַהְבָתוֹ פְתָאִים / עֲדֵי אֶשְׁחַק לְרַגְלוֹ הַמְּרִיבִים.
וְיוֹם מִתַּאֲוָה יֵצֵא לְבָבִי / כְּתָבָיו הֵם אֲשֶׁר אוֹתוֹ מְשִׁיבִים.
וְהֵא הֵלֶךְ דְּבַשׁ דּוֹדַי, יְחַו כִּי / יְאוֹרֵי הָאֲהָבִים לֹא חֲרֵבִים,
חֲרוּתִים הֵם עֲלֵי לֻחוֹת לְבָבִי / וְאַךְ מִזֶּה וּמִזֶּה הֵם כְּתֻבִים.
## 
## 
## אם תאהב להיות: (ל')
אִם תֶּאֱהַב לִהְיוֹת כְּסִיל רִכְבְּךָ
אוֹ עָשׁ לְפָנֶיךָ וּבִמְסִבְּךָ
פִּיךָ פְּעַר אֶל נַחֲלֵי מוּסָר
מִפִּי יְדִידֶיךָ וּפִי רַבְּךָ
וּקְשֹׁר כְּעֶדִי תּוֹכְחוֹת פִּיהֶם
וּתְנֵם כְּמוֹ חוֹתָם עֲלֵי לִבְּךָ
כִּי יִפְרְחוּ גַּם יַעֲשׂוּ פְּרִי
אִם תִּנְצְרֵם תּוֹךְ אוֹצְרוֹת חֻבְּךָ
וּבְחַל בְּכָל גֶּבֶר יְיַפֶּה לְךָ 
לִרְכֹּב שְׁבִיל נֹעַר בְּעוֹד אִבְּךָ
כִּי מֵאֲשֶׁר תִּשְׂחַק בְּפֶה רָחָב
הַיּוֹם בְּיוֹם הַמָּחֳרָת עָצְבְּךָ
אִם מִדְבְּרֵיהֶם לְךָ כְּקֹר מַיִם
כָּאֵשׁ לְמָחָר יִהְיוּ קִרְבְּךָ
כַּתַּר מְעַט עַד יַעֲבָר נֹעַר
כַּצֵּל וְהַשַּׁחֲרוּת יְהִי חַרְבְּךָ
אָז יִהְיֶה דֵּעֲךָ אֲשֶׁר יִשְׁמֹר
אוֹתְךָ בְּעֵת קוּמְךָ וְעֵת שָׁכְבְךָ
הִנֵּה עֲצַת רָע אֲשֶׁר יֶאֱהַב
אוֹתְךָ וְנִכְבָּדוֹת מְדַבֵּר בְּךָ.
## 
## 
## היש לעג: (ל"א)
הֲיֵשׁ לַעַג כְּתַהְפֻּכוֹת יְדִידִים
וְכֶרֶם אַהֲבָה שׁוּעָל מְחַבֵּל
וּבַת קָמָה בְּלִי פֶּשַׁע בְּאִמָּהּ
וּבֵן מַשְׂכִּיל כְּבוֹד אָבִיו מְנַבֵּל. 
## 
## 
## כפיר מדע: (ל"א)
כְּפִיר מַדָּע אֲשֶׁר יָעִיר לְבָבוֹ
וּמוּסָר מֵאֲחֵי שֵׂכֶל יְקַבֵּל
וְיַכִּיר כִּי פְּאֵר מַשְׂכִּיל שְׁמֹעַ
בְּקוֹל רַבּוֹ וְהוֹרוֹ לֹא יְנַבֵּל
וְיִרְחַק מִהְיוֹת רֵעַ לְשׁוּעָל
אֲשֶׁר כֶּרֶם חֲמוּדוֹתָיו יְחַבֵּל.
## 
## 
## התאבלי נפשי: (ל"א)
הִתְאַבְּלִי, נַפְשִׁי, וְסוּת אֵבֶל / לִבְשִׁי וְעַל שַׂקֵּךְ תְּנִי חֶבֶל,
הִתְאַחֲרִי לֵימִין וְלַשְׂמִיל גַּם / עוּרִי לְקוֹנֵן וַחֲשֹׂף שֹׁבֶל.
מִכְרִי מְשׂוֹשֵׂךְ לַצְּמִיתֻת גַּם / גֹּאֵל יְהִי לָעַד וְלֹא יוֹבֵל.
סִפְרֵי כְרִיתוּת כִּתְבִי אֶל גִּיל, / לִקְחִי כְלֵי תַנּוֹת מְקוֹם נֵבֶל.
אַל תִּפְחֲדִי מֵאַף זְמָן לָעַד, / אַל־נָא תְגוּרִין מֵחֲרוֹן תֵּבֵל.
מַה־יַּעֲשֶׂה בָךְ עוֹד וְלֹא עָשָׂה? / הֶעְמִיק לְהָרַע וַעֲשׂוֹת תֶּבֶל,
אַחַר נְפֹל אָחִי יְכֹלֶת אֵין / בּוֹ לִהְיוֹת מֵיטִיב וְלֹא חֹבֵל.
הִכָּה וְלֹא חָמַל וְשִׁבֵּר כָּל / עֻזֵּךְ וְתִפְאַרְתֵּךְ שְׁבֹר נֵבֶל,
שִׂיאֵךְ בְּאַף הִשְׁפִּיל, וְאֵיךְ לַפִּיל / עוֹד בַּנְּעִימִים תִּקְרְאִי חֶבֶל,
בֵּית הָאֱסוּר הֵן אַחֲרָיו רֹחַב / חֶלְדִּי וְהָעוֹלָם כְּמוֹ כֶבֶל?
סוֹבֵל כְּבוֹד כָּל־הַיְקָר אֵיכָה / עָפָר לְגַבּוֹ יִהְיֶה סֵבֶל.
שֶׁמֶשׁ לְמִפְקָדוֹ חֲבֵר תַּנִּים, / סַהַר עֲלֵי מוֹתוֹ אֲחִי אֵבֶל,
הַיּוֹם יְבִינוּן כִּי צְבָא מָרוֹם / יִבְלוּ וְיִבֹּלוּ כְצִיץ נֹבֵל.
יִכְלֶה כְגוּשׁ עָפָר וְלֹא יָסוּף / זֵכֶר תְּהִלּוֹתָיו וְלֹא יִבֶל.
אַחַר הֲלֹךְ אָחִי לְבֵית שַׁחַת / בַּנְתִּי הֲכִי כָל־הַיְּצוּר הָבֶל.
## 
## 
## יגון עלי יגון: (ל"ב)
יָגוֹן עֲלֵי יָגוֹן וְשֹׁד עַל שֶׁבֶר
מִפִּי בְּנֵי עֵבֶר וּמִכָּל עֵבֶר
כִּי הַזְּמָן קָרָא לְחֶבֶר אוֹהֲבִים
פֵּרוּד וְלִפְרֻדֵי יְגוֹנִים חֶבֶר
בֹּעַז וְיָכִין שָׁת בְּתוֹךְ בֶּטֶן שְׁאוֹל
שֶׁמֶשׁ וְיָרֵחַ בְּרִגְבֵי קֶבֶר
הָיוּ שְׁנוֹתֵיהֶם בְּעֵינַי כַּחֲלוֹם
סָתוּם וּמָוֶת לַחֲלוֹמִי שֶׁבֶר
יִדַּל כְּבוֹדִי אִם שְׁכַחְתִּימוֹ וְגַם
יֶחְזַק כְּאֵבִי אִם אֲקַוֶּה סֵבֶר
אִם תִּבְעָיוּן גֶּבֶר אֲשֶׁר רָאָה עֳנִי
מִכָּל בְּנֵי עֵבֶר אֲנִי הַגֶּבֶר.
## 
## 
## חמדות מלשון ערב: (ל"ג)
חֲמֻדּוֹת מִלְּשׁוֹן עֵרֶב וְעֵבֶר / וְחָכְמוֹת לֶאֱחֹז כָּל צַד וְעֵבֶר,
וְיֶלֶד עַל פְּנֵי אֶרֶץ מְאַחֵז / וּפֶגַע לֹא יְבוֹאֵהוּ וְשֶׁבֶר,
וְיָשׁוּט אַךְ בְּאֵין יָרֵךְ וְרֶגֶל / וְיָעוּף רַק בְּלִי כָנָף וְאֵבֶר.
בְּיָדוֹ מַעְיְנֵי הַשְׂכֵּל לְצָמֵא / וּמַכֹּלֶת לְכָל רָעֵב וְשֶׁבֶר,
מְתַנֶּה אֶת כְּבוֹד יוֹלְדוֹ בְּאֵין פֶּה / וְקוֹרֵא מִבְּלִי גָרוֹן וְדוֹבֵר:
רְאוּ רוּחַ קְדוֹשִׁים בָּאֲנָשִׁים / וְחָכְמַת מַלְאֲכֵי הָאֵל בְּגֶבֶר!
## 
## 
## הא אלמים: (ל"ג)
הֵא אִלְּמִים צַחוֹת יְדַבֵּרוּ
פִּסְחִים וּפָרָשִׁים יְגַבֵּרוּ
עִוְרִים נְכֹחוֹת יֶחֱזוּ וּבְלִי 
יָד אָהֳלֵי חָכְמָה יְחַבֵּרוּ
קַלּוּ הֲכִי דַּלּוּ וּמֵאֵין קוֹל
יִגְעוּ וְאַרְזֵי אֵל יְשַׁבֵּרוּ
הֵמָּה קְבֻרִים אַךְ בְּשָׁלְחָם עַל
יְמִין מְתֵי שֶׁלַח יְקַבֵּרוּ
צַמִּים וְאֶל עַב הַדְּיוֹ יִצְפּוּ
לִרְווֹת וְעֵינֵיהֶם יְשַׂבֵּרוּ
וּבְשַׁחֲרוּת פִּיהֶם יְהַלְבִּינוּ 
חִצֵּי מְתֵי דַּעַת וְיָבֵרוּ.
## 
## 
## שם יעקב: (ל"ג)
שֵׁם יַעֲקֹב אָבַד וְאַךְ נֶטַע 
שֹׁדוֹ בְּכִלְיוֹתַי מְאֹד יִדְגֶּה
אֶבְכֶּה לְהַכְחִידוֹ וְיוֹסִיף כִּי
נֶטַע בְּהַשְׁקוֹתוֹ מְאֹד יִשְׂגֶּה.
## 
## 
## זדו מתי האהבה: (ל"ד)
זָדוּ מְתֵי הָאַהֲבָה, אוֹ שָׁגוּ, / אוֹ אִם לְמַסַּת כֹּאֲבִים יִלְעָגוּ,
כִּי הֶחֱלִיקוּ מִדְבְּרֵי פִימוֹ עֲדֵי / מֵהַאֲמִין בָּהֶם לְבָבוֹת פָּגוּ.
סִיג הָאֱלִיל כָּמוּס בְּלִבּוֹתָם וְאֶת / כֶּסֶף אֱמוּנִים מִלְּשֹׁנוֹת הָגוּ,
וַיִּמְאֲסוּ זֵכֶר לְעוֹלָם יַעֲמֹד / וּבְאַהֲבַת מַשְׂכִּית אֲדָמָה שָׁגוּ,
לִפְרֹץ בְּחוֹמַת הָאֱמוּנָה פָּרְצוּ / וּבְכָל גְּבוּלוֹת תֹּם עֲדֵי הֻסָּגוּ.
יֵלְכוּ מְזֵי רָעָב לְפַת מוּסָר, וְאֵיךְ / יֹאפוּ וְיֹאכְלוּ אֵת אֲשֶׁר לֹא עָגוּ?
אַבִּיט וְאֵין חֶסֶד, וְאֶשְׁתּוֹמֵם וְאֵין / אֵמוּן, הֲכִי נָעוּ וְכֻלָּם סָגוּ.
צַר לִי רְאוֹת גּוֹרֵי אֲרָיוֹת יַעֲנוּ / רַכּוֹת וְשׁוּעָלִים בְּעֹז יִשְׁאָגוּ.
הִתְנוּ אֲהָבִים לִי בְּלֵב וָלֵב, וּמֵי / רוֹשׁ עִם דְּבַשׁ אֹמֶר בְּפֶה מָזָגוּ.
אוֹאִיל לְהִוָּאֵל לְבִלְתִּי יֵדְעוּ / אִם סָלְדוּ צִדַּי וְאִם הָשְׁלָגוּ.
אוֹי אִם אֱהִי רוֹחֵשׁ וְאוֹי אִם אַחֲרִישׁ, / אוֹחִיל לְאַט מֵעַי – וְהֵם יִנְהָגוּ.
דַּי כִּי יְקָרִי סָכְלוּ וַיְכַחֲשׁוּ / אֹתוֹ וּבָרֹאֶה כְּעִוְרִים שָׁגוּ.
לוּ חָכְמוּ עַל צוּר אֲמִתִּי נִשְׁעֲנוּ / וּבְאַרְמְנוֹת צִדְקִי אֲשֶׁר פֻּסָּגוּ
אֵיכָה נְתִיבִים לַנְּדִיבִים עָזְבוּ / וּבְרֻכְסֵי הַנּוֹכְלִים נֹהָגוּ?
אִם יִיגְעוּ לִמְצֹא שְׁבִילִים – יִגְּעוּ / אֶל פַּעֲמֵי יִצְחָק וְלֹא יֵעָגוּ,
אוֹ יַעֲטוּ לִשְׁלַל חֲסָדִים – מַעֲנָיו / הֵן עָצְרוּ עִמּוֹ וְלָרֹב דָּגוּ,
אָז לָמְדוּ דַרְכֵי קְדוֹשִׁים גָּבְהוּ / מִכָּל בְּנֵי תֵבֵל וְלֹא הֻשָּׂגוּ.
יָרוּץ עֲשֹׂה חֶסֶד בְּיוֹם הִתְמַהְמְהוּ / רוּץ פַּעֲמֵי גַלְגַּל אֲבָל חָרָגוּ,
כַּאְשֶׁר לְיֶלֶד הַזְּמָן יִכְבַּד, וְאִם / לוֹ רָעֲשָׁה אֶרֶץ וְהָרִים מָגוּ.
עַל צַוְּארֵי יָמִים רְבִידִים יַעֲלוּ / מִיַּד עֲלִילוֹתָיו וְיִשְׂתָּרָגוּ.
תָּרֹן לְשׁוֹן אִלֵּם בְּמַהְלָלָיו וְכֵן / פִּסְחִים לְזִכְרוֹ כַּצְּבִי דָלָגוּ,
הֶחְיָה בְּטוּב יָדָיו קְבוּרִים בַּעֲפַר / חֶסֶר וְיַלְדֵי הָעֳנִי הֹרָגוּ,
יִדֹּב וּפָנָיו יִצְהֲלוּ, וַנֶּחֱזֶה / אַפֵּי עֲנָנִים בַּעֲרֹף יִדְאָגוּ.
נִמְהָר יְכוֹנֵן פִּיו וְרוֹגְנִים יִלְמְדוּ / לֶקַח וְצַחוֹת אַחֲרֵי נִלְעָגוּ.
תָּעוּ כְשִׁכּוֹרִים אֲנָשִׁים יָזְמוּ / לַעְלוֹת לְכֵס גָּדְלוֹ, וְגַם חָגָגוּ.
מִלָּיו עֲלֵי שָׁמִיר בְּעֵט שָׁמִיר, וְהֵם / חֹק עַל פְּנֵי מֵי הַשְּׁקָרִים חָגוּ.
שָׁרִים אֲשֶׁר מֵאָז לְשָׂרִים הִלְּלוּ / הֵם חִפְּאוּ כָזָב וְשָׁוְא אָרָגוּ.
גָּאוּ נְגִידֵי פִי בְמַהְלָלוֹ עֲדֵי / עַל רֹאשׁ בְּנוֹת עַיִשׁ לְאוֹת הֻצָּגוּ.
יִמָּאֲסוּ לִבִּי וְכִלְיוֹתַי כְּמוֹ / מַיִם לְנוּד יִצְחָק וְיִתְמוֹגָגוּ,
לֹא שָׁקְטוּ מִיּוֹם פְּקַדְתִּיהוּ וְלֹא / הִתְנַחֲמוּ בִלְתּוֹ וְלֹא הָבְלָגוּ.
לִבּוֹת אֲשֶׁר מֵאָז אֲחָדוֹת נִבְרְאוּ, / אֵיךְ יִחְיוּ אַחַר אֲשֶׁר נִפְלָגוּ?
אֶבְכֶּה וְנַפְשִׁי תַעֲרֹג אֵלָיו, וּמִן / אָז חוֹשְׁקִים עַל מֵי בְכִי עָרָגוּ.
יִתְעַדְּנוּ עֵינַי בְּמִכְתָּבוֹ וְיַ/עַלְצוּ קְרָבַי בִּי וְיִתְעַנָּגוּ.
הִנֵּה עֲצֵי דוֹדַי אֲשֶׁר הָשְׁקוּ בְמֵי / שִׂכְלוֹ וְעַל יִבְלֵי חֲסָדָיו שָׂגוּ,
יָרוּם בְּעוֹד עֵטִי וּפִי, יִתְרוֹצְצוּ / לָשִׁיר תְּהִלּוֹתָיו כְּיוֹנִים הָגוּ.
## 
## 
## ידידי הזמן: (ל"ה)
יְדִידִי הַזְּמָן חֻדַּשׁ וְהָיוּ / כְּהַיּוֹם אַחֲרֵי מוֹת הָעֲרֻגוֹת
הֱנִיקָם הַסְּתָיו מֵימָיו וְשָׂמָם / בְּתוֹלַעַת וְאַרְגָּמָן אֲרֻגוֹת
וְצִצִּים שָׂחֲקוּ בִּרְאוֹת עֲנָנִים / בְּשַׁחַק יִגְּרוּ מֵאֵין הֲפֻגוֹת
וְסִיסִים צִפְצְפוּ עַל הָאֲמִירִים / וְהַיּוֹנוֹת בְּקוֹל הֹמוֹת וְהֹגוֹת
לְזֹאת רוּץ נָא נְחַיֶּה הַשְּׂמָחוֹת / בְּבַת כֶּרֶם וְנָמִית הַדְּאָגוֹת
וְקַח מֵהַזְּמָן יוֹם יִתְּנָה לָךְ / וְדַע כִּי מַתְּנוֹת כִּילַי שְׁגָגוֹת.
## 
## 
## שתה אחי: (ל"ו)
## 
שְׁתֵה אָחִי וְהַשְׁקֵנִי עֲדֵי כִי / בְיַד הַכּוֹס יְגוֹן לִבִּי אֲמַגֵּן
וְאִם אָמוּת לְעֵינֶיךָ מְהֵרָה / תְחַיֵּנִי כְּנַגֵּן הַמְנַגֵּן.
## 
## 
## מה לי וזמן: (ל"ו)
מַה לִּי וּזְמָן יַכְאִיב כּוֹאֵב, / יִצְפֹּר לָנִיד צִפּוֹר נוֹדֵד?
אֵיכָה יָרוּץ לִשְׁלֹל שָׁלוּל / אוֹ אֵיךְ שָׁדוּד יִהְיֶה שׁוֹדֵד?
כִּי לוֹ הֵצַר לַעְלוֹת מִבְצָר / וִהְיוֹת שָׁמָּה עַל גַּג בּוֹדֵד:
לֹא יִשְׁמַע רַק מִסְפַּד תַּנִּים / אוֹ בֶן-יַעְנָה כִּי יִתְנוֹדֵד,
נֶגְדּוֹ יַרְחִיב נֶשֶׁר קָרְחָה / וַעְלֵי פִיהוּ הוּא יִתְגּוֹדֵד.
עִם כּוֹכָבִים הֵכִין רִבְעוֹ, / גַם תַּחְתָּיו שָׁת עָנָן רוֹדֵד,
צֻוָּה לִסְפֹּר כּוֹכְבֵי מָרוֹם / אוֹ רָקִיעַ לִהְיוֹת מוֹדֵד.
הָהּ עַל אֶרֶץ אֵין בָּהּ רֵעַ / יָנוּד לוֹ אוֹ בוֹ יִתְעוֹדֵד!
## 
## 
## אמר לאיש: (ל"ו)
אֱמֹר לָאִישׁ אֲשֶׁר צָנַף צְנִיף עֹז / וְיָשַׁב לוֹ עֲלֵי מִטָּה כְבוּדָּה,
וְנַפְשׁוֹ גָאֲתָה בִּרְאוֹת יְלָדָיו / סְבִיבוֹתָיו, וְאֶת כָּל הָעֲבֻדָּה:
״יְרָא תֵבֵל, אֲשֶׁר לָהּ תּוֹר זְקֵנָה – / וְאָכֵן תַּהֲפוּכוֹת לָהּ כְּיַלְדָּה,
אֲשֶׁר רַבִּים לְפָנִים הֶעֱנִיקָה / יְקָר וָהוֹן בְּלִי מִשְׁקָל וּמִדָּה.
לְשׁוֹנָהּ הֶחֱלִיקָה אֶל פְּתָיִים – / וְהִיא חֶרֶב מְלֻטֶּשֶׁת וְחַדָּה,
וְתַלְבִּישׁ מַחֲגֹרֶת שַׂק לְעָנוּג – / וּמַק תָּשִׂים מְקוֹם קָנֶה וְקִדָּה,
וְתַחְבִּיר נוֹשְׂאוֹת נֶהִי מְקוֹם שִׁיר, / וְשֹׁד תַּחַת זְמִיר שִׁדּוֹת וְשִׁדָּה –
בְּיוֹם יַשְׁלִיךְ אֱנוֹשׁ כַּסְפּוֹ בְּמוֹתוֹ / וְיִהְיֶה כָּל זְהַב נֵדֶה לְנִדָּה״.
## 
## 
## תבל כאשת פתיות: (ל"ז)
תֵּבֵל כְּאֵשֶׁת פְּתַיּוּת: / הֶבֶל הֲדָרָהּ וְהוֹדָהּ,
תַּמְתִּיק אֲמָרִים – וְאָכֵן / תַּחַת לְשׁוֹנָהּ מְצוֹדָה.
סַכֵּל עֲצָתָהּ, אֲחִי בִין, / תָּמִיר בְּקָלוֹן כְּבוֹדָהּ,
חוּשָׁה וְתֵן לַצְּמִיתוּת / סֵפֶר כְּרִיתוּת בְּיָדָהּ.
## 
## 
## לאט ללב: (ל"ז)
לְאַט לַלֵּב אֲשֶׁר רָגַז וּפָחַד / לְמִקְרֵי הַזְּמָן הָרַע וְיַלְדּוֹ,
לְאַט עָלָיו, הֲכִי חָלוּ מְצוּקָיו / וְיָסְפוּ עַל מְגוּרוֹתָיו וּפַחְדּוֹ,
וְאֵיךְ לֹא מָשׁ בְּשָׁמְעוֹ כִּי שְׁמוּאֵל / בְּכוֹר מָוֶת מְשָׁכָהוּ לְאָבְדוֹ,
וְשָׂם אֵלָיו מְגַמָּתוֹ לְהַכְרִית / דְּמִי יָמָיו וְהִשְׁחִית מַחֲמַדּוֹ.
אֲמִיר בֹּשֶׂם בְּגַן מוּסָר וְהַשְׂכֵּל / כְּפָרָיו נָתְנוּ רֵיחַ וְנִרְדּוֹ,
קְטָפוּהוּ וְעוֹדֶנּוּ בְאִבּוֹ / וְלֹא בָשְׁלוּ תְּנוּבוֹתָיו וּמִגְדּוֹ.
שְׁאֵרוֹ הֶחֳלִי בִּלָּה וְעַצְמוֹ / וְאָכַל הַכְּאֵב בַּדָּיו וְגִלְדּוֹ,
בְּטֶרֶם יַעֲלֶה אֶל כֵּס אֲבוֹתָיו / וְיִירַשׁ אֶת־גְּדֻלָּתָם בְּחֶלְדּוֹ.
וְעַד לֹא אָסְרוּ עַיִשׁ לְרִכְבּוֹ / בְּיוֹם מֶרְכַּב אֱנוֹשׁ סוּסוֹ וּפִרְדּוֹ,
אֲלֵיהֶם קָרְאוּ אוֹתוֹ מְאוֹרִים / וְאִם יַעְקֹב לְהַשְׁכִּינוֹ לְצִדּוֹ.
בְּכוּ עָלָיו וְסִפְדוּהוּ כְמִסְפֵּד / אֲשֶׁר נָפַל בְּתוֹךְ בִּקְעַת מְגִדּוֹ,
אֲשֶׁר טֶרֶם הֱיוֹתוֹ מַעֲלוֹתָיו / יְדוּעוֹת מִלְּשׁוֹן חָזוּת יְעִידוֹ.
וְנוּדוּ לוֹ וְלֹא כִמְעֹט שְׁנוֹתָיו / אֲבָל כִּרְבוֹת תְּהִלּוֹתָיו וְחַסְדּוֹ.
וְיוֹסֵף דַּבְּרוּ נָא עַל לְבָבוֹ / הֲכִי נִשְׁאַר בְּלִי אָחִיו לְבַדּוֹ.
סְגוֹר לִבּוֹ זְמָן קָרַע, וְיָרָה / אֱשׁוּן עֵינוֹ בְּחֵץ בִּגְדּוֹ וְשֻׁדּוֹ,
וְדִמָּה כִּי יְהִי מַשְׁפִּיל גְּאוֹנוֹ, / וְאֵיךְ אָדוֹן יְהִי נִכְנָע לְעַבְדּוֹ?
עֲנוּ בוֹ לַעֲרֹךְ שִׂכְלוֹ לְפָנָיו / וּמוּסָרוֹ הֱיוֹת תָּמִיד לְנֶגְדּוֹ,
כְּמוֹ רָדָה דְבַשׁ חָכְמָה וְיָנַק / חֲלֵב הַשְׂכֵּל בְּפִי מַדָּע וְדַדּוֹ.
וּבִין כִּי הַזְּמָן כָּל חַי יְנַהֵל / לְפִי שַׁחַת כְּמוֹ אִכָּר לְצִמְדּוֹ.
וּפַת אָסוֹן יְהִי מַאֲכִיל יְקוּמָיו / וְכוֹסוֹ יִהְיוּ שׁוֹתִים וְכַדּוֹ
לְזֹאת יֵאוֹת לְהִתְאַמֵּץ בְּדֵעוֹ / וְלֹא יַחֵל לְבוּשׁ הוֹדוֹ וּמַדּוֹ.
וְהוּא הַהוֹד אֲשֶׁר נָחַל וְיַנְחִיל / לְנִינוֹ אַחֲרֵי מוֹתוֹ וְנֶכְדּוֹ.
## 
## 
## פתו ימי נער: (ל"ח)
פִּתּוּ יְמֵי נֹעַר עֲרוּמִים חָדוּ
יוֹם הֶחֱלִיקוּ פֶּה וְשֶׁקֶר חָדוּ
דִּמּוּ לְהַשִּׁיאָם בְּשָׁוְא מִדְבָּר וְכֹל
חָזוּ בְּחֶזְיוֹנָם חֲלוֹם יֻדְּדוּ
טָפְלוּ אֱלִיל וַיְחַפְּאוּ מִלִּים אֲשֶׁר
לֹא כֵן וּמִלִּבּוֹת בְּדֵי רִיק בָּדוּ
חָבְרוּ הֲכִי יִתְחַבְּרוּ נֶצַח וְלֹא 
רָגְעוּ לְפִי רֶגַע עֲדֵי נִפְרָדוּ
אַךְ עָמְדוּ בִּבְרִית לְהָפֵר הַבְּרִית
חָלְפוּ וְהֶחְלִיפוּ אֲשֶׁר יָעְדוּ
שָׁכְחוּ אֱמוּנָה וַאֲמָנָה כִּחֲשׁוּ
שָׁגוּ בְּקוֹל צֶדֶק וּבַשָּׁוְא זָדוּ
אוֹנוּ וְהִתְאַנּוּ לְחֶבֶר אֹהֲבִים 
אִנּוּ לְיָדָם אוֹן וְכָכָה צָדוּ
לָמָּה אֱמוּנִים הֶאֱמִינוּ פֹּחֲזִים
וַיִּבְטְחוּ אֶל בֹּגְדִים בָּגָדוּ
חָלוּ לְחוּל זֹקֶן וְרַבִּים צָהֲלוּ
מֵאַחֲרִית דָּבָר אֲשֶׁר לוֹ נָדוּ
מָה כָּבְדוּ עָלַי בְּחוּרוֹתַי וּמָה
יָקְרוּ זְקוּנַי לִי וּמָה נִכְבְּדוּ
אָרְגוּ לְנַפְשִׁי כָּתְנוֹת חֹרַי מְקוֹם
שַׂקִּים יְדֵי הַשַּׁחֲרוּת אָפְדוּ
כֹּפֶר אֲנִי לִכְפוֹר אֲשֶׁר נִפְזַר עֲלֵי
רֹאשִׁי וּבַלֶּחִי עֲדֵי בָּרְדוּ
וּפְדוּת לְנִצָּנִים אֲשֶׁר חָלְפוּ עֲלֵי
מִצְחִי וּבָהֶם מַחְלְפוֹתַי עָדוּ
זָרְחוּ כְּכוֹכָבִים וְלֹא בָּאוּ עֲדֵי
בֹּקֶר וְלֹא עָבִים עֲלֵיהֶם עָדוּ
זַכִּים כְּמוֹ שֶׁלֶג מְזֻקָּקִים כְּמוֹ
כֶּסֶף אֲשֶׁר סִיגָיו בְּאֵשׁ נִכְחָדוּ
מָה בֵּין אֲשֶׁר טָחוּ בְּטִיט יָוֵן לְבֵין
אִישִׁים אֲשֶׁר בָּנוּ וּבַשִּׂיד שָׂדוּ
פָּשְׁטוּ יְמֵי שֵׂיבָה מְעִיל מַעַל וְכֵן
תַּחְתָּיו כְּלִילֵי הָאֱמֶת עָנְדוּ
עֻלֵּי פְּשָׁעִים הֹעֲלוּ עַל צַוְּארֵי
נֹעַר וּבִידֵי מַעֲלוֹ נִשְׂקְדוּ
הִתְקַדְּשׁוּ מֵהֶם עֲצָמִים טֻמְּאוּ
כִּי דָּבְקוּ בָּהֶם וְגַם צָפְדוּ
נָצוּ יְמֵי סֶכֶל וְיַחַד נִסְחֲפוּ
לִפְנֵי יְמֵי שֵׂכֶל וְלֹא עָמְדוּ
עַל בָּמֳתֵי צֶדֶק פְּעָמַי הֶעֱמִיד
שֵׂיבִי וְרַגְלֵי תַּאֲוָה מָעֲדוּ
רֻכְסֵי תְּבוּנָה הַזְּקֻנִים אִשְׁרוּ
הָרֵי מְלִיצָה לַעֲלוֹת רָדְדוּ
יָמִים חֲלִיפוֹת הֵם לְהַרְגִּיז שֹׁקְטִים
שָׁלוּ וְלַבְטִיחַ אֲשֶׁר פָּחֲדוּ
בֹּקֶר לְהַצְמִיד סוֹד מְשַׂנְּאִים נִפְרְדוּ
עֶרֶב לְהַפְרִיד אֹהֲבִים נִצְמְדוּ
תֵּבֵל כְּחֹמֶר יוֹצְרִים נִבְרָאת וְעַל
עָמָל אֲדָנֶיהָ וְשֹׁד הוּסְדוּ
שָׁגוּ בְּאַהֲבָתָהּ מְבַקְּשֶׁיהָ וְהֵם 
יֹאמְרוּ שְׂנֵאוּהָ וּבָהּ מָרְדוּ
זוֹנָה קְרָאוּהָ וְהֵם יִתְגּוֹרְרוּ 
עַל שַׁעֲרֵי בֵּיתָהּ וְיִתְגּוֹדְדוּ
דִּמּוּ הֲכִי הִיא תַּעֲבֹד אוֹתָם וְהֵם
לָהּ עַל יְדֵי הַתַּאֲוָה נֶעְבָּדוּ
מוֹפֵת אֲנִי לִבְנֵי אֱנוֹשׁ יֵאָנְשׁוּ 
מִמַּעֲשֶׂיהָ בִּי וְיִתְנוֹדְדוּ
אֶל עָל קְרָאַתְנִי וְיָדִי נִשְּׂאָה
לִרְדּוֹת בְּבָנֶיהָ וְהֵם בִּי רָדוּ
וַיִּלָּחֲמוּנִי עַד לְחוּמִי אָכְלוּ
גַּם הֶעֱרוּ עוֹרִי וְשֹׁדִי שָׁדּוּ
הַלֵּב לְבַל יֶאֱהַב וְהָעַיִן לְבַל
תִּנְעַם בְּאֵשׁ וּבְמֵי בְּכִי נִשְׁמְדוּ
דָּלְפוּ אֲבָל שָׂרְפוּ וְהִפְרִיעוּ וְלֹא
פָּרְעוּ וּמַחֲמַדַּי בְּאַף טָרְדוּ
כִּמְעַט לְשׁוֹנִי מֵעֱנוּתִי תַּעֲנֶה
נִצְחִי וְתוֹחַלְתִּי כְּבָר אָבְדוּ
אַחֲלַי וְיָמִים נוֹכְלִים יִהְיוּ וְאַל
יַשְׁלוּ וְיָשֹׁלּוֹ אֲשֶׁר זָבְדוּ
עַל מִי אֲדַבֵּר אוֹ לְמִי אֶזְעַק וְכָל
אַנְשֵׁי שְׁלוֹמִי אֶל שְׁאוֹל צָעֲדוּ
אוֹ אֵיךְ בְּעֹז אָגִיל וְלֹא אָגִיל וְהֵם
גָּלוּ לְיַד גַּלִּים וְהִתְעַתְּדוּ
אַךְ מַר וְרַע מִזֹּאת פְּלִיטֵיהֶם אֲשֶׁר
שָׂחֲקוּ לְמִשְׁבַּתַּי וְלֹא חָרְדוּ
בָּגְדוּ כְּמוֹ נַחַל וְלֹא נֶחֱלוּ עֲלֵי
שִׁבְרִי וְתַם שִׂבְרִי וְלֹא סָלְדוּ
בִּי נֶהְפְּכוּ יַחַד וְרָעוֹת חָשְׁבוּ
לֹא סֻפְּרוּ מֵאָז וְלֹא הֻגְּדוּ
עַד רָחֲקוּ לִבּוֹת אֲחָדִים נוֹצְרוּ
כִּרְחוֹק פְּגָרֵימוֹ וְהִתְאַחֲדוּ
אָנֹד בְּאֶרֶץ נוֹד אֲשֶׁר תּוֹכָהּ יְדֵי
יָמִים בְּעָקְבָה אֶת עֲקֵבַי גָּדוּ
אֶרֶץ אֲשֶׁר לֹא אֶחְסַר בָּהּ כִּי אֲשֶׁר
יִתַּמְּמוּ עִמִּי וְיִתְחַסְּדוּ
חִלּוּ בְּלֵב יָחִיל בְּתַחְלוּאָיו עֲדֵי
גַּבֵּי כְּבֵדִי מִנְּשֹׁא כָּבְדוּ
חָכְמוּ בְּעֵינֵיהֶם וְעִם הַבּוֹעֲרִים
רֹאשׁ נָשְׂאוּ לָהֶם אֲשֶׁר פֻּקְּדוּ
אִיגַע וְיִרְגְּעוּ וְדַרְכִּי חָמְדוּ 
כִּי אֶשְׂנָאָה דֶּרֶךְ אֲשֶׁר חָמְדוּ 
יֵעָצְבוּ לִי מֵאֲשֶׁר אֶשְׂמַח הֲכִי 
אֶדְאַב אֲנִי מִכֹּל אֲשֶׁר בּוֹ חָדוּ
אֹהֶל מְשׂוֹשִׂי הַזְּמָן הֶחְרִיב בְּיוֹם
הָאָהֳלִי צְעַן וְגָרָיו נָדוּ
עִמָּם שְׁנוֹתָי קָצְרוּ כֵּן אָרְכוּ
לֵילוֹת נְדוּדֵיהֶם וְהִתְמוֹדְדוּ
לֵילוֹת נְדֻדִים נִמְשְׁכוּ לָהֶם וְלֹא
שָׂבוּ בְּאוֹר שַׁחַר וְלֹא קֻפְּדוּ
אִמְרוּ הֲנֶאְסְרוּ כְּסִילֵיהֶם עֲלֵי
שַׁחַק וּבַעֲבוֹת הַנְּדֹד נֶעֶקְדוּ
אוֹ הֵם נְבֻכִים מִמְּבוּכָתִי וְאִם
נִנְהוּ נְהוֹת עָלַי וְהִתְגּוֹדְדוּ
אֶחֱשֶׁה וְאֶתְאַפַּק הֲכִי מִתְאַפְּקִים
עַל שַׁעֲרֵי מוּסָר וְתֹם שָׁקְדוּ
אֵיכָה יְבַהֲלוּנִי יְלִידֵי יוֹם וְהֵן 
יַחְדָּיו יְסוּפוּן כַּאֲשֶׁר נוֹלְדוּ
דֵּעָה וְהַשְׂכֵּל הָפְקְדוּ עָלַי לְבַל
אֵחַת לְמִפְעָלָם וּבִי הוּעֲדוּ
שִׂיאִי עֲלֵי אַף שׂוֹטְנַי הֶעֱלוּ עֲדֵי
עֶרֶשׂ לְרַגְלַי עַל כְּסִיל רָבְדוּ
אֶשֶּׁה אֲשִׁישׁוֹתַי אֲשֶׁר יִתְאוֹשְׁשׁוּ
אֶבְחַל בְּמִזְרָקַי אֲשֶׁר יָקְדוּ
עַד אֶשְׁאֲלָה מַשְׁקִי הֲיֵין גֶּפֶן סְדוֹם
אוֹ רֹאשׁ פְּתָנִים בַּכְּלִי הָפְקְדוּ
מָה לִי וְלֵב יִכְלֶה בְּקוֹל שָׁרִים וְאַךְ
יִכְלֶה וְיָגִיל אֵל אֲשֶׁר סָפְדוּ
כֹּל תַּעֲנוּגֵי הַזְּמָן אֶמְאַס לְבַד
חִידוֹת חֲכָמִים שֶׁכְּבַר נִפְקְדוּ
אוֹ מִכְתְּבֵי אָחִי יְהוּדָה כִּי לְפִי
מָתְקוּ וּמִכֶּתֶם וּפָז נֶחְמְדוּ
הֵמָּה אֲשֶׁר רִפְיוֹן יְמִינִי חִזְקוּ
הֵמָּה אֲשֶׁר לִבִּי לְאַט סָעֲדוּ
נֹפֶךְ עֲלֵי שֹׁהַם בְּיָד קָלַע וְאִם
טוּרִים כְּמֹר עַל הַכְּפֹר הוּרְדוּ
מִדְבָּר לְפַתֵּחַ סְתוּמָיו נֶאֶסְפוּ
שָׁרִים וְאֶל סוֹדוֹת בְּפִיו נוֹסְדוּ
דֵּי מַחְסוֹר שֵׂכֶל לְשַׁאֲנַנִּים וּבוֹ
אָרְחוּ בְּנֵי אֹרַח וְהִצְטַיְּדוּ
שִׁירִים לְנֶגְדָּם יִמְחֲאוּ כַּף כָּל עֲצֵי
בֹּשֶׂם וְהָרֵי מָר דְּרוֹר רָקְדוּ
הֵם נִלְחֲמוּ עִם עָשׁ וּבָנֶיהָ אֲבָל
רֹאשׁ הָפְכוּ נֶגְדָּם וְהִתְלַכְּדוּ
שׁוֹמְעֵי חֲרוּזֵיהֶם יְשִׂיחוּן אֵיךְ בְּנֵי
אִישׁ כּוֹכְבֵי מָרוֹם בְּלִי יָד צָדוּ
אֵיתָן וְהֵימָן לוּ זְמִירָיו שָׁמְעוּ
הִתְפָּאֲרוּ בָּהֶם וְהִתְעוֹדְדוּ
בּוֹ מִבְּנֵי לֵוִי יְדֵיהֶם גָּבְהוּ 
כִּי לוֹ יְצוּעֵי מַאֲמָר רֻפְּדוּ
אוֹ שָׂכְלוּ אוֹתָם לְשֹׁנוֹת נִפְרְדוּ
עָזְבוּ נְאֻם דָּתָם וְהִתְיַהֲדוּ
יִחְיוּ בְּעוֹד שֶׁמֶשׁ וְכַמָּה מִדְבְּרֵי
חָזוֹן בְּאֹרֶךְ הַזְּמָן נִכְחָדוּ
לוּ כָּל חֲסָדִים נִבְרְאוּ יִהְיוּ לְמוּל
חַסְדּוֹ בְּפִי הַשֹּׁמְעִים חֻסָּדוּ
אַל תִּתְמְהוּ לִבְנֵי שְׂעִפָּיו כִּי אֲבוֹת
מַרְאוֹת לְהָעִיד מַעֲנָיו נוֹעָדוּ
כַּאֲשֶׁר בְּנֵי אַשְׁפָּה לְעֵטָיו יַעֲטוּ
בֹּשֶׁת בְּעֵת לִפְנֵי כְּתָב סָגְדוּ
עֵטִים כְּצִפְעֹנִים וְאַךְ הִשְׁתַּעְשְׁעוּ
בָּם אֶצְבְּעֹתָיו וַעֲלֵיהֶם הָדוּ
יִצְמוּ וּמֵרֹק הַדְּיוֹ יִמְצוּ וְרַק 
לָרִיק בְּשִׁנַּיִם כְּצוּר חֻדְּדוּ
נוֹשְׁקִים וְהֵם נֹשְׁכִים וּמִפִּיהֶם מְתֵי
שֵׂכֶל וְכֶסֶל רֹאשׁ וְנֹפֶת רָדוּ
יוֹם אֶחֱזֶה פִּלְאֵי פְּעָלִים אוֹמְרָה
מִמַּעֲשָׂיו לִבּוֹת אֱנוֹשׁ עֻוָדוּ
אוֹ אֶשְׁמְעָה מוֹפְתֵי חֲרוּזִים אֶעֱנֶה
מִפִּיו לְרִקְמַת הַשְּׂרָד שָׂרְדוּ
אֵלֶּה קְצוֹת דַּרְכֵי תְּהִלּוֹתָיו אֲשֶׁר
אוֹתָם בְּצִבְאֹתָם שְׁחָקִים פָּדוּ
תִּסְפֹּר עֲפַר אֶרֶץ וְרוֹם תָּמוֹד וְלֹא
יְסַפְּרוּ מֵרוֹב וְלֹא יִמַּדּוּ. 
## 
## 
חֲמָסִי עַל יְלָדִים: (מ"ב)
חֲמָסִי עַל יְלָדִים יֹאמְרוּ כִּי
בְּתַפּוּחֵי אֲהָבִים רִפְּדוּנִי
וְהִרְחִיקוּ לְבָבָם מֵאֲהָבַי
וּבִלְשׁוֹנָם וּפִיהֶם כִּבְּדוּנִי.
## 
## 
## 
## 
## בזכרי כי: (מ"ב)
בְּזָכְרִי כִּי יְצָאוּנִי יְלָדַי / וְכִי בִי נֶהְפְּכוּ חִנָּם יְדִידָי
וְכִמְעַט קָט מְעִילַי מַעֲלוּ בִי / בְּלִי פֶשַׁע וּבָגְדוּ בִי בְגָדָי,
וְכִי הֵעִיף זְמָן עֵינוֹ בְהוֹדִי / וְאֵינֶנּוּ וְעָפוּ מַחֲמֻדָּי,
וְיָמִים בָּחֲרוּ בַּלּוֹת בְּחוּרַי / וְאָסְרוּ לֶאֱסֹר שֹׁרֶשׁ צְעָדָי,
לְהָתִיר סוֹד תְּעוּדָה סָר לְבָבִי / וְלַתִּיר מֵיתְרֵי הַשְׂכֵּל בְּיָדָי,
וְלָרִיק אֶת־מְטַר לֶקַח וְרַוּוֹת / צְמֵאֵי הַנְּפָשִׁים עַד בְּלִי דָי,
וְעַל נַפְשִׁי לְבַל תִּשְׂטֶה וְרַגְלִי / לְבַל תִּטֶּה זְמָמַי הֵם פְּקִידָי.
וְאִם חָכְמָה וְתֻמָּה כַּאֲדֹנַי / הֲלֹא גֵוָה וְתַאְוָה כַעֲבָדָי,
וְלוּ אַכְתִּיר בְּיָרֵחַ וְיִהְיוּ / בְּנוֹת עַיִשׁ לְהִתְפָּאֵר צְמִידָי,
וְלוּ גַּלְגַּל יְאַו לָפִיר עֲצָתִי / אֲזַי יִתְגּוֹדְדוּ עָלָיו גְּדוּדָי,
וְרַעְיוֹנַי כְּמוֹ עֵינַי, וּמִירֹא / מְצוֹדֵי הַזְּמָן רָמוּ מְצוּדָי.
וְאוֹמֶרֶת: ״חֲמָדוּךָ מְאוֹרִים״ / עֲנִיתִיהָ: אֲבָל חָמְדוּ חֲסָדָי,
וְקִרְאוּנִי עֲלֵי דוֹדֵי שְׁלֹמֹה / אֲשֶׁר הִתְעָרְבוּ מֵאָז בְּדוֹדָי,
וְזִכְרוּ אִם אֱהִי מַזְכִּיר יְשַׁלַּח / לְיַד אַפִּי כְּפָרַי עִם נְרָדָי,
וְיוֹם אֶשָּׂא בְּדוֹדַי רֹאשׁ אֱמוּנִים / מְצָאתִיהוּ יְסוֹד מִסְפַּר פְּקוּדָי,
וְאִם אֶקְרָא אֲלֵיהֶם: מִי לְנַפְשִׁי! – / לְבַדּוֹ יֶאֱתֶה אֵלַי וְעָדָי,
וְאִם אֶצְעַק בְּעַד כּוֹרְתֵי בְרִיתִי: / עֲלוּ אַחַי וְהֵאָסְפוּ חֲסִידָי! –
כְּטַל מַשְׁכִּים יְהִי חַסְדָּם, וְדוֹדֵי / שְׁלֹמֹה אֶקְרְאָה מֵהֶם שְׂרִידָי.
שְׁתִיל צֶדֶק נְטַעְתִּיהוּ וְדִבְרֵי / שְׁלוֹמָיו הֵם כְּבִכּוּרֵי מְגָדָי,
וּמִכְתָּבוֹ צְרוֹר הַמֹּר לְאַפִּי / וְלָלִין בֵּין זְרוֹעוֹתַי וְשָׁדָי,
וּמַצְפּוּנֵי לְבָבוֹ אוֹת וּמוֹפֵת / עֲלֵי לִבִּי, וְהֵם דָנַי וְעֵדָי,
וְתַגְמוּלוֹ הֱיוֹת דָּתֵי בְרִיתִי / בְּעוֹדִי חַי כְּדָת פָּרַס וּמָדָי.
## 
## 
## יחיד הדור: (מ"ד)
יְחִיד הַדּוֹר זְכַרְתִּיךָ יְדִידִי
וּמִזְרָק מִדְּמֵי עֵנָב בְּיָדִי
וְתָאַבְתִּי לְמִלֶּיךָ אֲשֶׁר הֵם
כְּקֹר מַיִם עֲלֵי מוֹקְדֵי כְּבֵדִי
וְלוּ אֶתְאַב בְּאִישׁ בִּלְתְּךָ בְּתֵבֵל
אֲזַי אָמִיר בְּקָלוֹן אֶת כְּבוֹדִי.
## 
## 
## 
## 
## כל מדברי תבל: (מ"ד)
כָּל מִדְבְּרֵי תֵּבֵל לְבָנֶיהָ
כְּזָב וְדוֹדֶיהָ לְדוֹדֶיהָ
הוֹנָהּ מְצָדִים נָתְנָה לָהֶם 
וַעֲלֵי מְצָדֶיהָ מְצוֹדֶיהָ
תֵּרָא כְּעֵץ חַיִּים לְכָל חֹזֶה
אַךְ מִגְדְּנוֹת אָסוֹן מְגָדֶיהָ
מִלִּים כְּקֹר מַיִם וְיֵרָתְחוּ
כִּי בֵּין לְחָיֶיהָ דְּוָדֶיהָ
אָן יַהֲלֹךְ הַחַי וְהַיָּמִים 
לִשְׁמֹר צְעָדָיו הֵם פְּקִידֶיהָ
אוֹ אָן אֱנוֹשׁ יִבְרַח וּמַסָּעָיו 
נֶצַח וּמַחֲנוֹתָיו בְּיָדֶיהָ.
## 
## 
## תכונת הגביר: (מ"ד)
תְּכוּנַת הַגְּבִיר תַּגִּיד חֲמוּדָיו
וְיִפְעָתוֹ תְּבָאֵר אֶת חֲסָדָיו
וּמַעֲלוֹתָיו יְשִׂיחוּן מַעֲלָלָיו 
וּמַהֲלָלָיו כְּפִי תֹּם מַעְבָּדָיו
וְיַצְדִּיקוּ נְגִידֵי מַאֲמָרָיו 
תְּהִלּוֹת נוֹסְדוּ עָלָיו וְעָדָיו
אֲמָרִים מָתְקוּ מִצּוּף וְלִמְשֹׁךְ 
לְבַב הָאֹהֲבִים אֵלָיו מְצוֹדָיו
בְּנֵי חוֹרִים יְפַתּוּ מַעֲנֵיהֶם 
עֲדֵי יִתְפָּאֲרוּ לִהְיוֹת עֲבָדָיו
קְרָאוּהוּ בְּנוֹ מָטָר בְּהַזִּיל
מְטַר חֶסֶד אֲשֶׁר יָזֹק לְאֵדָיו
לְרָעֵב יֵשׁ בְּפִיו שֹׂבַע שְׂמָחוֹת
וּמֵי יֶשַׁע לְכָל צָמֵא בְּיָדָיו
יְכוֹנֵן מִגְדְּנוֹת מֶלֶךְ לְהֵלֶךְ 
וְלַחֵלֶךְ פְּרִי גַּנָּיו וְשָׂדָיו
צְדָקוֹת יַעֲנִיק חָשַׂךְ לְיוֹם צַר
וּבִתְהַפֵּךְ זְמָן הֵמָּה מְצָדָיו
רְצוֹן צוּרוֹ מְרַדֵּף מִנְּעֻרָיו 
לְהִמָּנוֹת בְּאַלּוּפֵי חֲסִידָיו
וְרֵעָיו מִמְּעֹד רַגְלֵי אֱמוּנָיו 
וְלַהֲדֹף תַּאֲוָה נָתַן פְּקִידָיו
חֲלִיפוֹת מִפְעֲלוֹת זַכִּים בְּעוֹלָם
וְתַגְמוּלֵי חֲסָדִים הֵם תְּמִידָיו
וְלֹא שָׁגוּ בְּאַהֲבָתוֹ בְּנֵי אִישׁ
עֲדֵי הָיוּ בְּנֵי עֶלְיוֹן יְדִידָיו
צְחֹק עָשָׂה אֱלֹהִים לוֹ בְּיִצְחָק
וְשֹׁמֵעַ יְבוֹאוּהוּ גְּדוּדָיו
שְׁתִיל בֹּשֶׂם אֲשֶׁר צָמַח בְּגַן אֵל
יְפִיחוּן עַד קְצֵה תֵּבֵל נְרָדָיו
אֲשֶׁר עָלָה כְּמוֹ יוֹנֵק לְפָנָיו 
וְחִישׁ הֵצִיץ וְגָמַל אֶת שְׁקֵדָיו
וּמִבֶּטֶן קְרָאוֹ צוּר לְהָבִין
וְהֵינִיק לוֹ חֲלֵב שֵׂכֶל בְּשָׁדָיו
וְהִדְרִיכוֹ נְתִיב שָׂבִים וְהֵכִין 
לְדֶרֶךְ הַמְּזִמָּה אֶת צְעָדָיו
צְעִיר שָׁנִים וְהַמַּדָּע פְּאֵרוֹ
וְעֶלֶם רַךְ וְהַבִּינוֹת רְבִידָיו
וְחוֹתַם הַיְקָר עַל יַד יְמִינוֹ 
וְכֵן הַהוֹד וְהַמּוּסָר צְמִידָיו
וְהֵא שִׁיר הַיְּדִידֹת מִלְּשׁוֹן דּוֹד
אֲשֶׁר רֵעָיו מְאֹד צַחוּ וְדוֹדָיו
וְנֶטַע אַהֲבָה שָׂגָה בְּלִבּוֹ
בְּאֵין יַד אַב הֲמוֹן יֶאֱרֶה מְגָדָיו
וְיִלְבַּשׁ כָּתְנוֹת מַהֲלָל חֲמֻדוֹת 
וְנֶצַח יַעֲטֶה מִפִּיו רְדִידָיו
יְבַלֶּה הַזְּמָן כּוֹחוֹת חֳדָשָׁיו 
וְלֹא יִבְלוּ עֲלֵי גַּבּוֹ בְּגָדָיו
אֲבָל יִהְיוּ לְלִוְיַת חֵן בְּרֹאשׁוֹ
וּבוֹ יִתְפָּאֲרוּ אַחֲרָיו יְלָדָיו.
## 
## 
## תגביר בכל רגע: (מ"ו)
תַּגְבִּיר בְּכָל רֶגַע חֲסָדֶיךָ
 לָשׂוּם בְּנֵי חוֹרִים עֲבָדֶיךָ
דַּיְּךָ אֱסֹף כָּל כּוֹכְבֵי מָרוֹם 
נָגְהָם לְנֹגַהּ אוֹר כְּבוֹדֶךָ
שֶׁמֶשׁ תְּקַנֵּא בַּהֲדָרְךָ גַּם
יֵחַם לְבַב סַהַר בְּהוֹדֶךָ
לוּ יָכְלוּ הָיוּ לְהִתְפָּאֵר 
עַל צַוְּארֵי חַסְדְּךָ רְבִידֶיךָ
גַּם בָּחֲרָה עַיִשׁ הֱיוֹת חוֹתַם
יָדְךָ וּבָנֶיהָ צְמִידֶיךָ
וּרְצוֹן שְׁחָקִים לוּ יְמַלֵּא אֵל
רָצוּ הֱיוֹת מִדְרַךְ צְעָדֶיךָ
חָל הַזְּמָן מִפַּחְדְּךָ עַד כִּי
עַל מָחְצְךָ רֹאשׁוֹ יְהוֹדֶךָ
יִלְכֹּד בְּרִשְׁתּוֹ הַכְּפִירִים אַךְ 
יִפְחַד בְּהַבִּיטוֹ מְצוֹדֶיךָ
עַד כִּי בְּמָסֹרֶת בְּרִית בָּאוּ
בָּנָיו הֱיוֹתָם מִגְּדוּדֶיךָ
הִכּוּ מְשַׂנְאֶיךָ וְהָאָרֶץ
צָרָה בְּרָחְבָּהּ עַל שְׂרִידֶיךָ
לוּ נִסְתְּרוּ מִמְּךָ בְּקַרְקַע יָם
שָׁם יִשְּׁכוּם שַׂרְפֵי פְּחָדֶיךָ
אוֹ יַעֲלוּ מָרוֹם לְהִבָּצֵר
נִיצוֹץ יְכַלֵּם מִיְּקוֹדֶיךָ
זֶה חֹק אֱלֹהִים עִמְּךָ עַד תֹּם
כָּל צַר אֲשֶׁר שָׂמַח לְאֵידֶךָ
אֵיכָה בְּךָ יוּכְלוּ לְהִתְגָּרוֹת
אִישִׁים וּמִחְיָתָם בְּיָדְךָ
אִם יָדְךָ תִּקְפֹּץ אֲזַי יִכְלוּ 
בַּעֲצֹר עֲנַן טוּבְךָ וְאֵדְךָ
אִישִׁים זְמַם נַפְשָׁם מְפִיקִים יוֹם
יֹאמְרוּ לְךָ כִּי הֵם יְדִידֶיךָ
תַּאֲזִין לְקוֹל שַׁוְעָם וְתָשִׂים אֶת
דִּמְעַת עֲשׁוּקֵיהֶם בְּנֹאדֶךָ
רַכּוּ דְּבָרֶיךָ וְיוֹם תֶּאֱנַף 
נֹאמַר יְקוֹד תַּחַת כְּבוֹדֶךָ 
כָּל מַעֲשֵׂי אִישִׁים חֲלִיפוֹת אַךְ 
פַּזֵּר הֲמוֹן הוֹנְךָ תְּמִידְךָ
תֶּאֱהַב בְּכָל נַפְשְׁךָ אֲשֶׁר יִשְׁאַל
מַתָּתְךָ וּבְכָל מְאֹדֶךָ
אַתָּה לְמִגְדַּל עֹז וּמֵאַבְנֵי 
יֹשֶׁר וְתֹם מִבְנֵה יְסוֹדֶיךָ
דַּעְתְּךָ וְתֻמְּךָ עֲלֵי אַוַּת
נַפְשְׁךָ תְּשַׁו תָּמִיד פְּקִידֶיךָ
עַד פָּצְךָ הָאֵל וְשָׁם צִדְקְךָ
מוֹשִׁיעֲךָ יוֹם צוֹק וּפוֹדְךָ
תִּיעַץ וּמִסּוֹד הָאֱלוֹהַּ כָּל 
מַצְפּוּן שְׂעִפֶּיךָ וְסוֹדֶיךָ
עֵצוֹת כְּקֹר מַיִם וְרַק מֵהֶם 
תָּפִיץ לְעֵין זָרִים פְּלָדֶיךָ
תָּרוּם גְּבִיר עַל כֹּל וְאֵל יָשִׁיב 
הָדָר לְךָ אֶל חֵיק יְלָדֶיךָ.
## 
## 
## הרף בכה: (מ"ז)
הֶרֶף בֹּכֶה / חֻקֵּי בָתִּים / אַחְרֵי יַלְדֵי / אַהַב נִצְדִּים
וּנְטֵה עִמִּי / אֶל גַּן בֹּשֶׂם / לָשֶׁבֶת בֵּין / צִלֵּי בַדִּים
וּפְנֵי אֶרֶץ / לָבְשׁוּ שָׁנִי / אוֹ מִתַּשְׁבֵּץ / לָהּ מַרְבַדִּים
הֵסִירָה אֶת / בִּגְדֵי אַלְמֹן / וַתִּפְשֹׁט כָּל / סוּתֵי עִדִּים
וַתַּעַד הוֹד / כֶּלְיֵי כַלָּה / אוֹ מִמֶּשִׁי / תַּעְטֶה בַדִּים
תִּשְׁלַח לִקְרַאת / כָל אַף עַל פִּי / רוּחֵי נֶשֶׁף / כָּל מַחְמַדִּים
תֵּן כּוֹס מֵעֵין / שֶׁלֶג יַלְבִּין / רַק כַּתּוֹלָע / יֵינוֹ יַאְדִּים
תָּעִיד כִּי אֵשׁ / הוֹא בֵּין בָּרָד / אוֹ לַפִּדִים / תּוֹךְ הַכַּדִּים.
## 
## 
## 
## 
## 
## 
## יפה מראה: (מ"ז)
יְפֵה מַרְאֶה פְּקַח עַיִן וְתִרְאֶה
נְעִים שֹׁמֶן אֲשֶׁר שַׂמְתִּי לְצֵידְךָ
בְּטֶרֶם יֶחֱזֶה אֹתוֹ וְיָרוּץ
לְאָכְלֵהוּ אֲשֶׁר יֹשֵׁב לְצִדְּךָ.
## 
## 
## אם תהיה אכל: (מ"ח)
אִם תִּהְיֶה אֹכֵל אֲשֶׁר נִתַּן
בִּי לֹא תְּהִי חֹלֶה וְלֹא תִּדַּל
כּוּתָח יְשִׂימוּן בִּי יְמֵי הַחֹם
תָּמִיד וּבַקֹּר יִתְּנוּ חַרְדָּל.
## 
## 
## 
## 
## מאד קלה: (מ"ח)
מְאֹד קַלָּה פְּרִידָתִי עֲלֵיהֶם
וְנוּדִי בֶּאֱמֶת לֹא הֶחֱרִידָם
וְנָוֶה שַׁאֲנָן שָׁכְנוּ בְּלִבִּי
וּמָקוֹם נֶאֱמָן הָיָה לְסוֹדָם
וּמִפִּי שָׁאֲבוּ מֵימֵי יְדִידֹת
וְנַחַל אַהֲבָה יוּצַק יְסוֹדָם
וְחֵן מָצְאוּ בְּאַהֲבָתִי וְכָבוֹד
וְשֵׂכֶל טוֹב בְּעֵינֵי אֵל וְאָדָם
וְאַךְ סָכְלוּ אֲהָבִים הֵם לְרֹאשָׁם 
לְלִוְיַת חֵן וְעַל צַוָּאר רְבִידָם
וְחָמְדוּ אֹהֲבַי מוֹקֵשׁ לְנַפְשָׁם 
וְכֶסֶל יִרְעוּ יִדַּל כְּבוֹדָם
וְחֵי אַהַב אֲשֶׁר לָהֶם בְּנַפְשִׁי
וְחֵי מַכְאוֹב יְחִידָתִי בְּנוּדָם 
אַהֲבֵיהֶם אֲשַׁו חֶלְקִי בְּתֵבֵל
בְּעוֹדִי עַל פְּנֵי אֶרֶץ וְעוֹדָם.
## 
## 
## 
## 
## איה קברות: (מ"ח)
אַיֵּה קִבְרוֹת / אִישִׁים מֵתוּ / עַל הָאָרֶץ / מִימֵי קֶדֶם?
קֶבֶר נֶחְצַב עַל גַּב קֶבֶר, / רוֹדֵם הֻשְׁכַּב / עַל גַּב רוֹדֵם –
חוֹרֵי עָפָר / יַחַד שָׁכְנוּ / אַבְנֵי־גִיר עִם / אַבְנֵי־אֹדֶם.
## 
## 
## הרף נדד: (מ"ט)
הֶרֶף נְדֹד, כִּי אֵין לְאֵל יָדֵנוּ, / חֶרֶף וְנִשְׂבַּע מִפְּנֵי דוֹדֵנוּ,
דַּי כִּי הֲדַפְתָּנוּ בְאֵיבָה מִגְּבוּל / בָּתֵי יְלָדֵינוּ וּמוֹלִידֵינוּ,
דַּי כִּי הֱקִיאוּנוּ מְעוֹנֵיהֶם וְעִם / חַיְתוֹ יְעָרִים נֶחֱלַק שְׂדֵנוּ,
דַּי כִּי הֲסִבֹּתָ אֲחֹרַנִית לְבַב / אַחִים, בְּלֹא הוֹן מָכְרוּ דוֹדֵינוּ.
קָצַף זְמָן כִּמְעַט וְהֵמָּה עָזְרוּ / עַד מִיְלָדָיו מִהֲרוּ עָדֵינוּ.
סָכְלוּ, וְאִלּוּ שָׂכְלוּ הִתְיַמְּרוּ / בָנוּ יְמוֹת עוֹלָם וּבִכְבוֹדֵנוּ.
נֹאמַר: ״[אֲפִיקֵי יָם], לְאַט, הִתְאַפְּקוּ!״ / כִּי גָבְרוּ מֵימָם לְהַכְחִידֵנוּ,
וַיַּעֲ[נוּ אֵ]דֵי קְרָבִים עוֹלְלוּ / כִּי יַעֲלֶה נֵצַח לְהוֹרִידֵנוּ,
לוּלֵי הֲמוֹנֵיהֶם אֲשֶׁר יִתְהַלְכוּ / אָמְרוּ יְקוֹדֵינוּ לְהַשְׁמִידֵנוּ.
אֵיךְ יַעֲמֹד הַלֵּב וּבוֹ יִתְחַבְּרוּ / גֵּאוּת גְּשָׁמֵינוּ וְלַפִּידֵינוּ,
שַׁעְרֵי יְגוֹנִים נִפְתְּחוּ לָנוּ כְּמוֹ / שַׁעְרֵי שְׂשׂוֹנִים נִסְגְּרוּ בַּעְדֵנוּ.
כַּנְפוֹת אֲדָמָה עַד מְאֹד צָרוּ עֲדֵי / בִּכְנַף שְׁלֹמֹה אָחֲזָה יָדֵנוּ,
אִישׁ מַעֲלוֹתָיו יִקְרְאוּ אֶל כּוֹכְבֵי / אוֹר בַּעֲלוֹת: שִׁפְלוּ לְמִצְעָדֵינוּ,
כַּאְשֶׁר לְנִבְלֵי רוּם יְשִׂיחוּן: שַׁאֲבוּ / שֶׁפַע יְגוֹנֵנוּ וּמֵי אֵידֵנוּ,
וּבְעַד בְּשָׂמִים מַעֲלָלָיו יֹאמְרוּ: / אֵלֶּה פְעָלֵינוּ וּמַעְבָּדֵינוּ,
וּלְלוֹחֲמֵי שֹׁרֶשׁ רְתָמִים: מִדְּבַר / פִּינוּ רְדוּ נֹפֶת וּמִשֹּׁדֵנוּ,
וּלְשׁוֹאֲלֵי פַת בִּין וְיֵין הַשְׂכֵּל: אֲכֹל / וּרְווֹת בְּיֵינֵנוּ וּבִמְגָדֵינוּ,
וּלְכָל דְּוֵי לֵבָב: לְכוּ הִתְעַנְּגוּ / בִּצְבִי כְפָרֵינוּ וּבִנְרָדֵינוּ,
וּלְנֹחֲלֵי יַחַשׂ וְחָכְמָה: מַהֲרוּ / לַכְתִּיר בְּיַחְשֵׂנוּ וּבַחְסָדֵינוּ.
נִמְצָא זְרוֹעֵנוּ עֲדֵי עַל בָּמֳתֵי / אַף הַזְּמָן צִוָּה לְהַצְעִידֵנוּ,
וַיִּהְיוּ דוֹדָיו בְּיָקְשֵׁנוּ בְּפַח / גַּנּוֹת אֲדָנֵינוּ וְעַמּוּדֵינוּ,
וּבְיוֹם בְּמַאְסַר הַנְּדֹד שַׁחְנוּ הֲלֹא / הֵם הַמְּקִימֵינוּ וְהַפּוֹדֵינוּ.
נַכְעִיס בְּנֵי יוֹם בּוֹ, וּמִי זֶה יַעֲמֹד / מֵהֶם לְפָנֵינוּ וְיוֹעִידֵנוּ?
מֶה עָרְבוּ לָנוּ יְמֵי הִתְעָרְבוּ / דּוֹדִים וּמָתְקוּ מִדְבְּרֵי סוֹדֵנוּ,
עַד דְָּהֲרוּ סוּסֵי נְדֹד וַיִּקְרְבוּ / רִכְבֵי זְדוֹנֵנוּ לְהַפְרִידֵנוּ.
נִסְעָה וְנֵלֵכָה, וּמִפְרָדוֹ כְאֵשׁ / יֵקַד בְּלִבֵּנוּ וּבִכְבֵדֵנוּ,
נֵדְעָה מְקוֹם פָּנָיו פְּנֵי שַׁחַק וְהֵן / עַישׁ וּבָנֶיהָ נְשַׁו עֵדֵינוּ,
לָעַד נְתַנֶּה הוֹד פְּעָלָיו עַד בְּלִי / שֶׁמֶשׁ בְּלִבֵּנוּ וּבִמְאֹדֵנוּ,
נָשִׂים נְעִים זִכְרוֹ בְּכָל מַסָּע וְכָל / מַחְנֶה בְּאָרְחֵנוּ מְקוֹם עָמְדֵנוּ,
עַד יֶחֱנַן הָאֵל וְאוּלַי יַחֲזֹר / גַּלְגַּל וְעוֹד יִסֹּב לְהַצְמִידֵנוּ.
## 
## 
## דמעה בעיני: (נ')
דִּמְעָה בְעֵינַי מֵאֲנָה לָרֶדֶת / אוּלַי צְפוּנַי לֹא תְהִי מַגֶּדֶת,
אָכֵן הֱקִיצָהּ עֹז כְּאֵבִי לַעֲרֹף / עַל פַּאֲתֵי פָנַי וְהִיא מוֹרֶדֶת,
וָאֹמְרָה אוּלַי תְכַבֶּה אֶת שְׁבִיב / קִרְבִּי, וְהִיא תַבְעִיר כְאֵשׁ יוֹקֶדֶת.
עֵינַי כְּיָם נִגְרָשׁ וּמֵימָיו יֶחְמְרוּ / מִדָּם וּבָבָתִי כְמוֹ רַפְסֹדֶת,
פֶּלֶג אֱלֹהִים [הִיא], וְאִם מִנּוֹזְלֵי / עֵינֵי בְנוֹ יַעְקֹב בְּכִי לֹמֶדֶת?
הַתָּם אֲשֶׁר נַפְשׁוֹ לְהוֹוֹת צָלְלָה / וַתִּהְיֶה נַפְשׁוֹ כְעוֹף חֹרֶדֶת,
בָּא לוֹ אֲשֶׁר יָגֹר וְאָתָה כָל אֲשֶׁר / מֶנְהוּ יְמֵי עַד הָיְתָה פֹחֶדֶת,
יִצְעַק ״אֲהָהּ אָחוֹת!״ וּמִי לֹא יֶאֱלֶה / פִיהוּ לְפִטְדָה תִּהְיֶה אֹבֶדֶת,
נָדָה כְצִפּוֹר מֵעֲלֵי קִנָּהּ, לְזֹאת / תִּתְאַו הֱיוֹתָהּ בַּעֲדָהּ נֹדֶדֶת.
מִדְרַךְ צְעָדֶיהָ לְמִשְׁכָּן בַּעֲדָהּ / כַּיּוֹם, וְאֶתְמוֹל עַל כְּסִיל צֹעֶדֶת,
וּבְיַרְכְּתֵי בוֹר רָבְדָה עֶרֶשׂ אֲשֶׁר / אֶמֶשׁ עֲלֵי כִימָה וְעָשׁ רֹבֶדֶת.
אֵיךְ חָמְדָה לַחֲבֹשׁ בְּטָמוּן אֶת פְּנֵי / יֹפִי לְבָנָה זָהֳרָם חֹמֶדֶת.
לֹא יָדְעָה נַפְשִׁי לְבַד הַיּוֹם הֲכִי / אֶרֶץ לְכוֹכְבֵי מַעֲלָה מַלְכֹּדֶת.
תּוֹרַת חֲסָדִים עַל לְשׁוֹנָהּ הָיְתָה / נֵצַח וְעַל דַּלְתֵי אֱמֶת שֹׁקֶדֶת.
שֶׁמֶשׁ אֲחוֹתָהּ אָסְפָה נָגְהָהּ וְעַל / חוּג מִבְּלִי רוּץ נִצְּבָה עֹמֶדֶת,
צַד הַלְּבָנָה הָיְתָה, אַךְ תֶּאֱהַב / קֶבֶר לְצִדָּהּ לִהְיוֹת מֹדֶדֶת.
חָשָׁה לְקוֹנֵן אֵם עֲלֵי בִתָּהּ, [וּבַת] / מֶלֶךְ פְּנִימָה בַּעֲדָהּ סֹפֶדֶת.
בִּגְדֵי שְׂרָד תִּפְשֹׁט וְשֵׁשׁ, כִּי מִקְּשׁוֹר / חֶבֶל וְשַׂק לֹא מָצְאָה שׂוֹרֶדֶת,
תַּעְבֹר עֲלֵי קִבְרָהּ וְתַקְרִיחַ וְעַל / לִבָּה מְתוֹפֶפֶת וּמִתְנוֹדֶדֶת.
אַלּוּף נְעוּרֶיהָ לְמִבְטַח אָהֳלוֹ / יִבְכֶּה אֲשֶׁר נִשְׁאַר כְּעִיר נִכְחֶדֶת.
לִבּוֹ מְקוֹם בִּגְדּוֹ לְמוֹתָהּ יִקְרְעָה / כִּי לֹא בְדוֹדָיו הָיְתָה בֹגֶדֶת,
יָדוֹ עֲלֵי אַנְחַת לְבָבוֹ כָבְדָה / כִּי לֹא כְצִדְקָהּ לָבְשָׁה נִכְבֶּדֶת.
אַל טַל עֲלֵי אֶרֶץ אֲשֶׁר יַלְדֵי בְנֵי / יַחַשׂ וְתֻמָּה מֵאֱנוֹשׁ שֹׁדֶדֶת.
נַפְשִׁי לְיֹאשִׁיָּה בְמִסְפָּד תַּעֲטֹף / תֶּהְמֶה הֲמוֹת יוֹנָה בְּגַג בֹּדֶדֶת.
תָּנוּד לְהַוְּתוֹ כְּפִי דוֹדָיו אֲשֶׁר / עַל גַּרְגְּרוֹתֶיהָ לְעֹז עוֹנֶדֶת.
אֶתְאַו לְדַבֵּר בּוֹ, וְתֵבֵל מִבְּלִי / חֵטְא אֶת־פְּעָמַי מֵהֲלוֹךְ עוֹקֶדֶת.
עוּרָה וְהָעִירה לֵב תְּבוּנָה לַחֲזוֹת / תֵּבֵל אֲשֶׁר עַל מַעֲוָה נוֹסֶדֶת,
כִּי תַעֲבִיד אַנְשֵׁי אֱמוּנָה, רַק לְכָל / נוֹכֵל נְלוֹז דֶּרֶךְ לְבַד נֶעְבֶדֶת.
הִיא אֵם וְאֶת־נַפְשָׁהּ תְּשַׁכֵּל מֵאֲשֶׁר / תַּהַר וְתֹאכַל אֶת־אֲשֶׁר יוֹלֶדֶת,
וַתִּמְכְּרֵם חִנָּם אֱלֵי שִׁנֵּי שְׁאוֹל / כִּי תַחְשְׁבֵם כַּצֹּאן וְהִיא נוֹקֶדֶת.
נָא דַבְּרוּ אֵלָיו לְהִנָּחֵם – וְאַל / רַגְלוֹ תְהִי מִנִּי אֱמֶת מוּעֶדֶת,
עוֹלָם חֲלִיפוֹת: עֵת רְקוֹד גַּם עֵת סְפוֹד / מֵאָז וְעֵת לָמוּת וְעֵת לָלֶדֶת.
נַפְשׁוֹ אֲשֶׁר בֵּינוֹת צְלָעָיו חָנְתָה / כָּל מַעְבְּרוֹת מוּסָר וּבִין לוֹכֶדֶת,
תִּכְבַּד כְּתָבוֹר יוֹם לְיַלְדֵי הַזְּמָן / תֵּבֵל תְּהִי נָעָה וּמִתְנוֹדֶדֶת,
תִּלְעַג לְכָל יָגוֹן וְתַחַת פַּעֲמֵי / רַגְלָהּ שְׁאוֹנֵי הַזְּמָן רוֹדֶדֶת.
יַד אֵל תְּאַמֵּץ אֶת־לְבָבוֹ וְגַם תְּהִי / נַפְשׁוֹ בְּפַת נֹחַם וְגִיל סוֹעֶדֶת.
תַּעַל עֲלֵי עָשׁ מַעֲלָתוֹ כָּל־יְמֵי / חַיָּיו וּמַעֲלַת צוֹרְרָיו יוֹרֶדֶת,
גַּם הַמְּהַלֶּכֶת נְכוֹחוֹ בֶּאֱמֶת / לָעַד בְּזֶבֶד טוֹב תְּהִי זוֹבֶדֶת.
תִּפְרַח קְבוּרָתָהּ כְּגַן רָוֶה וְכָל / רֶגַע בְּטַל אוֹרוֹת תְּהִי נִפְקֶדֶת.
הֵא לָךְ אָחוֹת אֹמֶר וּבַת צַחוֹת אֲשֶׁר / שֶׁמֶשׁ בְּשׁוּרָהּ מַעֲלוֹת רוֹקֶדֶת.
לֹא נָעֲמָה אֹזֶן בְּשָׁמְעָהּ, כִּי לְבַד / מֵאָז לְנַחֵם לִבְּךָ רוֹעֶדֶת.
תֵּלֵךְ נְשׂוּאַת רֹאשׁ, אֲבָל בִּרְאוֹתְךָ / תִּפֹּל לְאַט עַל רַגְלְךָ סוֹגֶדֶת.
תִּשְׁאַל, בְּהַגִּיעַ לְשׁוֹנוֹת מֵהֲלָל / תּוֹר, בֵּין אֲמָהוֹת לִהְיוֹת מֻפְקֶדֶת.
## 
## 
## בטרם יעלה: (נ"ב)
בְּטֶרֶם יַעֲלֶה שַׁחַר דְּגָלָיו / וְהַשֶּׁמֶשׁ כְּנָפוֹ יִפְרְשֵׂהוּ
קְרָא עֹפֶר וְכוֹס יַיִן בְּיָדוֹ / בְּעֵת יִקְרָא לְיֹפִי יַעֲנֵהוּ
וְשׁוּר לַיִל אֲשֶׁר יִבְרַח כְּעֹרֵב / וְהַשַּׁחַר כְּיוֹנָה יִרְדְּפֵהוּ.
## 
## 
## 
## 
## נקלתי בעיניהם: (נ"ג)
נְקַלֹּתִי בְּעֵינֵיהֶם בְּשׂוּמִי
יְקָר פָּנַי כְּמִדְרַךְ פַּעֲמֵיהֶם
וְאֹמֶרֶת זְנַח אֶת אַהֲבָתָם
וְהֹקַר רַגְלְךָ מִמִּשְׁכְּנֵיהֶם
עֲנִיתִיהָ בְּלִבִּי אָהֳלֵיהֶם 
וְאֵיךְ אוּכַל לְהַתִּיר מֵיתְרֵיהֶם
וְאִם אֶקְצֹף יְרִיבוּנִי אֲהָבַי
וְאֶת פָּנַי יְכַבּוּ מֵי פְּנֵיהֶם
וּמָה יוֹעִיל רְבוֹת רִיבִי וְקִצְפִּי
וְלֹא תָּלִין תְּלוּנָתִי עֲלֵיהֶם.
## 
## 
## תחלת מאמרים: (נ"ג)
תְּחִלַּת מַאֲמָרִים תְּהִלּוֹת וּזְמִירִים
לְיוֹצֵר הַיְּצוּרִים וּמֵבִין מַעֲשֵׂיהֶם
אֲשֶׁר בָּדָד עָצַר בְּטֶרֶם כֹּל נוֹצָר
וּמֶנְהוּ לֹא נִבְצָר אֲשֶׁר נִשְׂגָּב מֵהֶם
וְהוּא בָּרָא אֹתָם וְתוֹכֵן לִבּוֹתָם 
וּבוֹחֵן נַפְשׁוֹתָם וְכָל מַצְפּוּנֵיהֶם 
וְאַפַּדְנֵי אֲהָלָיו נְטוּיִים מֵאֵלָיו
וְאֶרֶץ הֲדוֹם רַגְלָיו וְכֹל מָה בֵּינֵיהֶם
וְהֶרְאָה נִפְלָאוֹת גְּדוֹלוֹת בִּבְרִיאוֹת
לְנֵס הָיוֹ וּלְאוֹת וְיֵרָא עַל פִּיהֶם
וְהַכֹּל יוֹדוּ לוֹ וְיָעִידוּ גָּדְלוּ
וְכִי הֵם מִפְעָלוֹ וְהֵם עֵדִים בָּהֶם
וְעַם זֶה בַּתְּחִלָּה בְּחָרָם לִסְגֻלָּה 
וְעַל סִינַי נִגְלָה לְדַבֵּר עִמָּהֶם
נְקֻבֵי הַגּוֹיִים וּמֵרֵאשִׁית נְחוּיִים
בְּדֶרֶךְ הַחַיִּים אֲשֶׁר שָׂם לִפְנֵיהֶם
וְהוֹרָם תּוֹרָתוֹ וְהֶעֱדָם עֵדוּתוֹ
וְזֹהַר מִצְוָתוֹ כְּכוֹכְבֵי נִשְׁפֵּיהֶם
וְגַם יִשֵּׁר דַּרְכָּם וְהֵאִיר אֶת חָשְׁכָּם
הֲכִי הֵם צוּף חִכָּם וּבָשְׂמֵי אַפֵּיהֶם
וּמָה גָּבְהוּ דֵּעָיו וְגָדְלוּ מַדָּעָיו
וּמָה יָקְרוּ רֵעָיו וְעָצְמוּ רָאשֵׁיהֶם
וְלִימִינָם נֹעַם וְלִשְׂמֹאלָם זַעַם
לְבַל תִּשְׂטֶה פַּעַם וְתָמוּט רַגְלֵיהֶם
נְעִימוֹת וּנְקָמוֹת וְצוּפִים עִם חֵמוֹת
לְהָעִיר מִנּוּמוֹת שְׂעִפֵּי שׁוֹבְבֵיהֶם
וְאוֹרָיו מַגְשִׁמִים לְרָצוֹן וּזְעָמִים 
עֲלֵי כָּל הָעַמִּים כְּפִי מַעְבָּדֵיהֶם
מְטָרוֹת נֶעְצָרוֹת לְקֶצֶף וַעֲבָרוֹת
וּמֵהֶם נִגָּרוֹת רְבוֹת בִּרְכוֹתֵיהֶם
עֲדֵי כִּי חָלְפוּ חֹק וְשָׂמוּהוּ לִשְׂחֹק
וּמִלִּבָּם רָחוֹק וּמִכִּלְיוֹתֵיהֶם
וְלֹא נָתְנוּ נִצְחָם יְרֹא הָאֵל נִצְחָם
וְהֵעֵזּוּ מִצְחָם וְהִקְשׁוּ עָרְפֵיהֶם
בְּיֵין חֵטְא שָׁכְרוּ וּמִדֶּרֶךְ סָרוּ
לְהָרַע נִסְתְּרוּ בְּמַחְשָׁךְ מַעֲשֵׂיהֶם
וְהֶחָמָס אָרְבָּם וְהַתַּרְמִית קִרְבָּם 
וְהָרָעָה לִבָּם וְהַשָּׁלוֹם פִּיהֶם
וְחָמְסוּ תּוֹרֹתָיו וְשָׁכְחוּ אוֹתוֹתָיו 
וְכִי לֹא מַחְשְׁבוֹתָיו כְּמוֹ מַחְשְׁבֹתֵיהֶם
שְׁמֹעַ לֹא אָבוּ וְעָדָיו לֹא שָׁבוּ
וּבְלֵב חָשְׁבוּ מְזִמּוֹת יִצְרֵיהֶם
וְכֻלָּם פָּרְצוּ וּבֶאֱמוּנָה קָצוּ
וְכָל רֶגַע רָצוּ לְהָרַע פַּעֲמֵיהֶם
וְלָקְחוּ כַּסְפֵּיהֶם לְנַפְשָׁם פִּסְלֵיהֶם
וְהָיוּ עוֹבְדֵיהֶם וְזֹנִים אַחֲרֵיהֶם
וַיַּעַן הֶעֱשִׁירוּ לְשֹׁנוֹת הִגְבִּירוּ
וְעַל צוּר הַעְתִּירוּ בְּחֹזֶק דִּבְרֵיהֶם
חֲטָאֵיהֶם כּוֹסִים וְחֹק דָּתוֹ בּוֹסִים
וְאוֹתוֹ מַכְעִיסִים בְּמִינֵי הֶבְלֵיהֶם
בְּצֵל חֹנֶף חָסוּ וּמִצֶּדֶק נָסוּ
לְזֹאת לֹא יִתְכַּסּוּ בְּבִגְדֵי קוּרֵיהֶם
וְהוֹד שִׂכְלָם הוּסַר וּמַדָּעָם חָסַר
וְלֹא שָׁמְעוּ מוּסָר לְכֹבֶד אָזְנֵיהֶם
וּרְדָפוֹ תַּאֲוָתָם וְעָרְבָה נוּמָתָם 
וְשֹׁד הֵקִיץ אוֹתָם וְשֵׁבֶט אֱלֹהֵיהֶם
וְלֹא זָכְרוּ דִּינָיו וְשָׁכְחוּ עֵת פָּנָיו
וְכִי תָּמִיד עֵינָיו עֲלֵי כָּל דַּרְכֵיהֶם
וְאֵין גֹּדֵר פֶּרֶץ וּמֵלִיץ יוֹם חֶרֶץ
וּמָלְאָה הָאָרֶץ בְּחָמָס מִפְּנֵיהֶם
וְדִמּוּ כִּי יַחַד בְּגִיל יִהְיוּ לָעַד 
וְשָׁלוֹם מִפַּחַד הֱיוֹת כָּל בָּתֵּיהֶם
וּבֵין אָהֳלֵי חֶדְוָה וּבִמְגוּרֵי אַחְוָה
וְתוֹךְ מִשְׁכְּנוֹת שַׁלְוָה יְבַלּוּ אֶת יְמֵיהֶם
עֲדֵי אַף אֵל חָרָה וְנָגְעָה הַצְּפִירָה
וְיַד הָאֵל סָרָה וְנָתַן גְּמוּלֵיהֶם
וְלָרָעָב קָרָא וְהַחֹרֶב הִקְרָה
וְגִילֵיהֶם הִזְרָה וְחָלוּ מְגוּרֵיהֶם
וְיָצָא בָּם לֹחֵם גְּאוֹן שִׂבְעַת לֶחֶם
וְלַהֲנִיעָם וְלַשְׁחֵם בְּנִקְיוֹן שִׁנֵּיהֶם
וְהִקְשִׁיחוּ אֱמֻנִים לְבָבוֹת כָּאֲבָנִים
לֶאֱכֹל בְּשַׂר בָּנִים וְלֶחֶם בְּנֹתֵיהֶם
כְּמוֹ פֶּרַח שׁוֹשָׁן וּפִיחַ הַכִּבְשָׁן
וְהוֹרִידוּ רֹאשָׁן בְּחַדְרֵי מַלְכֵיהֶם
וְאֶרֶץ נָבוֹכָה וְכִמְעַט נֶהְפָּכָה
לְחֵמָה הַשְּׁפוּכָה אֲבָל מִצּוּרֵיהֶם
וְיֹשְׁבֶיהָ חָרוּ עֲדֵי לֹא נִכְּרוּ 
בְּרָעָב נִכְמְרוּ כְּתַנּוּר עוֹרֵיהֶם
וְיָדוֹ הַקָּשָׁה לְאַדְמָתָם חָשָׁה
וְשָׁבָה כַּנְּחֻשָׁה וְכַבַּרְזֶל שְׁמֵיהֶם
וּבָהֶם הִתְעַבָּר וְלָהֶם הִתְגַּבַּר 
וּמַטֵּהֶם נִשְׁבַּר וּמָרוּ חַיֵּיהֶם
וְהֵשִׁיב צוּרֵיהֶם עֲלֵיהֶם אוֹנֵיהֶם 
וְהֶאֱכִיל אֶת פִּיהֶם פְּרִי מַעַלְלֵיהֶם
וּבֹשׁוּ אִכָּרִים וְיָבְשׁוּ הַכָּרִים 
וְיָקְרוּ הַשְּׁעָרִים וְרָבוּ מְחִירֵיהֶם
וְנָשַׁמּוּ שָׂדוֹת וְהָיוּ נִכְחָדוֹת 
וְעָבְשׁוּ הַפְּרֻדוֹת בְּבֵין מֶגְרְפֹתֵיהֶם
וְנִגְלוּ מִסְתָּרִים וְחָלְשׁוּ גִּבּוֹרִים 
וְהָיוּ נִשְׂכָּרִים שְׂבֵעִים בְּלַחֲמֵיהֶם
וְדַלּוּ הַשָּׂרִים וְרָעוּ אַבִּירִים 
וְהָיוּ כַּעֲפָרִים צְרֹרוֹת כַּסְפֵּיהֶם
וְשָׁלְחוּ אַדִּירִים בְּעַד מַיִם צְעִירִים
וְשָׁבוּ נֶחְפָּרִים פְּנֵיהֶם וּכְלֵיהֶם
וְהַיּוֹנְקִים חָלוּ וְעֵינֵיהֶם כָּלוּ
וְלֶחֶם שָׁאֲלוּ וּפֹרֵשׂ אֵין לָהֶם
וְצָרְחוּ כִּשְׁאוֹנִים בְּהֵעָצֵר עֲנָנִים
וְשָׁאֲפוּ כַּתַּנִּים לְכָל רוּחוֹתֵיהֶם
וְגָלוּ גִּילֵיהֶם וְחָלוּ חִילֵיהֶם
וְחָרְבוּ נַחֲלֵיהֶם וּמִקְוֵה מֵימֵיהֶם
וּפָנִים נֶחְשְׁכוּ וְאוֹרִים נִזְעָכוּ
וְיַחַד נָבֹכוּ עֲדָרִים וְרֹעֵיהֶם 
וְסָפוּ הַנְּעִמוֹת וְנוֹסְפוּ הַמְּהוּמוֹת 
וְנֶאֶנְחוּ בְּהֵמוֹת וְיָבְשׁוּ מִרְעֵיהֶם 
וְגָדְלָה הָאֲנָקָה וְהִקִּיפָה זְעָקָה 
וְשָׂמוּ מוּעָקָה בְּנֵי יוֹם בְּמָתְנֵיהֶם 
וְנֶאֱסָף כֹּל מַיְשִׁיר וְאֵין יוֹסֵף מַשְׁבִּיר
וְלֹא תִּשְׁבִּי מַעְתִּיר בְּעַד רָעוֹתֵיהֶם
וְעֵינֵי הַחֲרֵדִים עֲנִיִּים וּמְרוּדִים 
כְּעֵינֵי הָעֲבָדִים אֱלֵי יַד אֲדֹנֵיהֶם
וּמָסְכוּ הָאֲשֵׁמִים בְּדִמְעוֹתָם דָּמִים
וּמֵאֵל נִכְלָמִים וּמֵעֲוֹנוֹתֵיהֶם
וְהִבִּיטוּ בַּצַּר לְיָמִין לֹא תִּקְצַר
אֲשֶׁר שָׁמָיו עָצַר בְּעַד אֹצְרֹתֵיהֶם
וְסִפְרֵיהֶם שָׁחוּ וְעַל עָפָר נָחוּ
וְכִמְעַט יִמָּחוּ בְּדִמְעָם טוּרֵיהֶם
וְשָׂמוּ קָרְבְּנוֹתָם לְצוּרָם נַפְשׁוֹתָם
עֲלֵי אֵשׁ צַלְעוֹתָם וְדִמְעָם נִסְכֵּיהֶם
וְהִקְשִׁיב שַׁוְעָתָם וְהַאֲזִין רִנָּתָם
בְּחֹזֶק צַעֲקָתָם וּבִפְרֹשׂ כַּפֵּיהֶם
וְהִזִּיל בַּצָּרוֹת וּבִשְׁנֵי בַּצָּרוֹת 
גְּשָׁמִים וּמְטָרוֹת עֲלֵי פִּי חֶפְצֵיהֶם
וְהָיְתָה הָרְוָחָה וּבָרְחָה הָאֲנָחָה 
וְחָלָה הַהֲנָחָה בְּכָל מוֹשְׁבוֹתֵיהֶם
וְסָפוּ הַנְּאָצוֹת וְצָמְחוּ הָאֲרָצוֹת
וְחָנוּ הָעֲלִיצוֹת וְנָטוּ אָהֳלֵיהֶם
וְהֵרִיק אֵל שַׁדַּי בְּרָכָה עַד בְּלִי דַּי
עֲדֵי כִּי אָמְרוּ דַּי וְהוֹן שִׂפְתוֹתֵיהֶם 
וְשָׁקְטוּ מַכְאֹבִים וְנָחוּ הָעֲצֵבִים
וְעָלוּ הֶעָבִים וּפָרְשׂוּ כַּנְפֵיהֶם
עֲיָנוֹת נָבְעוּ עֲנָנִים נִבְקָעוּ 
וְלִשְׁאוֹל נָגָעוּ פְּתִילֵי גִּשְׁמֵיהֶם
וּפָרְחָה הָאֲדָמָה אֲשֶׁר הָיְתָה שְׁמָמָה
וְכָל צִחֵה צָמָא וְרָווּ יְעֵפֵיהֶם
וְשָׁמַע רִנָּתָם וְרָאָה דִּמְעָתָם 
וְצִוָּה הַחֲיוֹתָם וְהֵכִין טַרְפֵיהֶם
וְשָׂמְחוּ יוֹגְבֵיהֶם וְזוֹרְעֵי זַרְעֵיהֶם 
וְעֹבְדֵי מַעְבָּדֵיהֶם וְחָדוּ כּוֹרְמֵיהֶם
וּפָרְחוּ גַּנֵּיהֶם וְעָלוּ עֲלֵיהֶם
וְצָצוּ צִיצֵיהֶם וּפִתְּחוּ זְמֹרֵיהֶם
גְּפָנִים אֻמְלָלוּ וְזֵיתִים נָשְׁלוּ
בְּאֵין פֶּה צָהֲלוּ וְנָתְנוּ חֵילֵיהֶם
וְיַד חַסְדּוֹ הוֹשִׁיט לְהַחֲיוֹת כָּל פָּלִיט 
וְהִנּוֹ לֹא הִבִּיט לְיַד מִפְעֲלוֹתֵיהֶם
וּבֹשׁוּ הַקֹּסְמִים וְחָפְרוּ הַחֹלְמִים 
וְסָכְלוּ חַרְטֻמִּים וְכָשְׁלוּ לַהֲטֵיהֶם
וְהוֹדוּ הַתְּמֵהִים הֲכִי הוּא הָאֱלֹהִים
וּמִקִּצְפּוֹ רוֹהִים אֲרָצוֹת וְשֹׁכְנֵיהֶם
וְצִוָּה צוּר אֵדָיו לְהַשְׁקוֹת אֶת עֲבָדָיו
וּמִיִּתְרוֹן חֲסָדָיו מְלֹא מַחְסוֹרֵיהֶם
וְלוּ פִּיהֶם שִׁירִים מְלֵאִים כִּנְהָרִים 
וְיַמִּים כַּבִּירִים וְכִשְׁאוֹן גַּלֵּיהֶם
וְאִלּוּ הַמְּאוֹרִים בְּפִיהֶם מִדְבָּרִים
וְאִמְרוֹת הַיְּצוּרִים הֱיוֹתָם עוֹזְרֵיהֶם
לְתַנּוֹת צִדְקֹתָיו וְסַפֵּר טוֹבֹתָיו
וּמִי זֶה בִּשְׂפָתָיו יְהַשִּׂיג מִסְפְּרֵיהֶם
לְדַבֵּר נִבְהָלוּ לְחַבֵּר נוֹאֲלוּ
וְשִׁירֵיהֶם כָּלוּ וְסָפוּ דִּבְרֵיהֶם 
לְצוּר הִטָּה יָדוֹ יְדוּעָה מֵעוֹדוֹ 
וְעָשָׂה לִכְבוֹדוֹ וְלִשְׁמוֹ לֹא לָהֶם
וְטוֹב הוֹדוֹת לִשְׁמוֹ וְלִזְכֹּר מַנְעַמּוֹ
אֲשֶׁר פָּקַד עַמּוֹ וְנָתַן לַחֲמֵיהֶם
וְכֵן יִגְאַל אוֹתָם וְיִנְקֹם נִקְמָתָם 
וּמִמְּתֵי אֵיבָתָם וּמִיַּד עוֹשְׁקֵיהֶם 
וְיָרִיב רִיבֵיהֶם וְיָדִין דִּינֵיהֶם
וְיִלְחַץ לֹחֲצֵיהֶם וְיִדְחַק דֹּחֲקֵיהֶם
וְיִזְכֹּר לַעֲדָתָם בְּעִתּוֹת צָרוֹתָם
וְאַף גַּם בִּהְיוֹתָם בְּאֶרֶץ אוֹיְבֵיהֶם.
## 
## 
## אל מי אשא: (נ"ז)
אֶל מִי אֶשָּׂא דִבְרֵי רִיבוֹת / וּבְאֹזֶן מִי אָשִׂים אַחְוָה,
וּמְיֻדָּעַי קָשְׁרוּ עָלַי / וַיּפֵרוּ אֶת־הָאַחְוָה,
הִשְׁפִּילוּ נֵס אֵמֻן חִנָּם / וַיָּרִימוּ חֹטֶר גַּאְוָה.
לֹא אֵדַע אִם חָמְדוּ הֵפֶךְ / אוֹ אִם פִּשְׁעִי דַרְכָּם עִוָּה,
הִקְצוּ גֶבֶר גָּבַר שֹׁדוֹ / אַךְ נַפְשׁוֹ כָּל הַיּוֹם דָּוָה.
הֶעְרִימוּ סוֹד יַחַד עָלָיו / גַּם לֵב לֵוִי עִמָּם נִלְוָה.
אֵיכָה יִשְׁגֶּה צֶדֶק מַהְגֶּה / שׁוֹמֵר תּוֹרָה וִירֵא מִצְוָה,
מַשְׂכִּיל, זִכְרוֹ נֹפֶת פִּיּוֹת / וּלְכָל עַיִן אִמְרוֹ תַאְוָה,
רֻכְסֵי מוּסָר הֵשִׁיב בִּקְעָה / וּפְנֵי אַרְצוֹ דֵּעוֹ שִׁוָּה,
בַּהְדַר שֵׂכֶל הִכְתִּיר דּוֹרוֹ / וַעְלֵי פָנָיו הוֹדוֹ שִׁוָּה.
יוֹדוּ יוֹדְעֵי בִינָה כִּי לֹא / אֶחָד מֵהֶם אֵלָיו שָׁוָה,
כִּי כָל נִמְצָא יֵשׁ לוֹ מוֹצָא / וּלְיָם שִׂכְלוֹ אֵין לוֹ תַאְוָה,
אַךְ מַעְבָּדָיו וּנְעִים דּוֹדָיו / רוֹשׁ יָגוֹן עִם צוּפֵי חֶדְוָה,
כַּאְשֶׁר נוּדוֹ וּכְאֵב בִּגְדּוֹ / פֶּצַע הוֹסִיף עָלָיו מִכְוָה.
מַצְפּוּן לִבִּי הֵן בִּכְתָבִי / וּלְשׁוֹן שִׁירִי סוֹדוֹ חִוָּה.
אִם עֵץ אַהַב הִזְקִין שָׁרְשׁוֹ / וּבְאֵשׁ בֶּגֶד גִּזְעוֹ נִכְוָה –
מֵרֵיחַ מֵי דוֹדַי יִפְרַח, / כִּי עַב חִשְׁקִי אוֹתוֹ הִרְוָה,
אוּלַי יָשׁוּב לַעְשׂוֹת מִגְדֵי / חֶסֶד, כִּי יֵשׁ לָעֵץ תִּקְוָה.
אִם יֵיטִיב לִי אוֹ יָרֵעַ / עֵדוּת דּוֹדִי כָּל־עֵת נָאוָה,
יָגוּר בַּאְשֶׁר יִבְחַר, בֵּינוֹת / צַלְעוֹתַי לוֹ מוֹשְׁבוֹת שַׁלְוָה,
אָכֵן נַפְשִׁי אֵלָיו תִּתְאָו / מִכְתַּב יָדוֹ רַק מִתְאַוָּה.
## 
## 
## 
## 
## ירא האל: (נ"ח)
יְרָא הָאֵל יְרָא גֶּבֶר מְיָאֵשׁ
נְשֹׁא חֶטְאוֹ וְחֶסֶד לֹא יְקַוֶּה
וְלוֹ תּוֹחִיל בְּיוֹם תָּחִיל וְאֹתוֹ
בְּעֵת צָרָה קְרָא מָעוֹז וּמִקְוֶה
וְקַוֵּה לוֹ קְווֹת מַאֲמִין בְּחַסְדּוֹ
וְכֵן הוּא יַעֲשֶׂה כָּל מָה תְּאַוֶּה
בְּרַח אֵלָיו וּמֶנְהוּ אַל תְּהִי נָס
וְתַגְמוּלוֹ כְּפִי יְכָלְךָ תְּחַוֶּה.
## 
## 
## בחרי ילכו: (נ"ח)
בְּחוּרַי יֵלְכוּ הָלוֹךְ וְיִדְווּ / וְחַיַּי כַּאֲשֶׁר צָרַי יְאַוּוּ,
וְאוֹתִי הַזְּמָן יָצוּד וְעָלַי / נְתִיבִי יוֹם לְיוֹם בָּנָיו יְעַוּוּ,
וּמִנִּי יִדְרְשׁוּ נִקְמַת בְּנֵי תֹם / וְיַלְדֵי בִין אֲשֶׁר יִהְיוּ וְהָווּ,
וּמַאְוַיַּי עֲלֵי רֹאשֵׁי כְסִילִים / בְּפִשְׁעִי חָרְשׁוּ הֵיטֵב וְהִתְווּ,
וְאִלּוּ יַחְפְּצוּ דוֹדֵי שְׁלֹמֹה – / לְהוֹרִידָם אֱלֵי יָדַי יְצַוּוּ.
אֲשֶׁר לָבַשׁ מְעִיל צֶדֶק – וְאָכֵן / בְּנוֹת עָשׁ אָרְגוּ אוֹתוֹ וְטָווּ –
וְעָדָה צַוְּארֵי חַסְדּוֹ עֲדִי חֵן / מְאֹד יָפוּ לְחָיָי[ו] בּוֹ וְנָאווּ,
וְתִפְאֶרֶת מְאוֹרֵי אוֹר בְּשַׁחַק / בְּעֵת דָּמוּ לְאוֹר פָּנָיו וְשָׁווּ.
עֲלֵי דַעְתּוֹ יְעִידוּן מִפְעֲלוֹתָיו / וּבֹר לִבּוֹ בְּלִי לָשׁוֹן יְחַוּוּ.
אֲיַחֵל לַהֲדֹף בּוֹ חֵיל יְגוֹנִים / [סְבִיבִי] נִצְבְּאוּ יַחַד וְנִקְווּ.
וְלָמָּה אֶהְיֶה נִגְמָל וְדַדֵּי / חֲסָדָיו כָּל צְמֵא נֶפֶשׁ יְרַוּוּ,
וְהֵן עֵינַי מְצַפִּים לוֹ כְעֵינֵי / דְּשָׁאִים אֶל רְסִיסֵי עָב יְקַוּוּ.
## 
## 
## 
## 
## אל תקראו עור: (נ"ט)
אַל תִּקְרְאוּ עִוֵּר אִישׁ מֵרְאוֹת עֵינָיו
כָּהוּ וְעֵין לִבּוֹ צֶדֶק יְהִי חֹזֶה
קִרְאוּ לְמִתְכַּבֵּד בִּקְלוֹן מְיֻדָּעָיו 
עִוֵּר וּבִכְבוֹדָם יִלְעַג וְגַם יִבְזֶה
עַד מֵאֱנוֹשׁ דָּמָה אֶל אִישׁ אֲשֶׁר עָזַב
הָאֵל וּבָחַר לוֹ עֶצֶב מְאֹד נִבְזֶה.
## 
## 
## עיני זממי: (נ"ט)
עֵינֵי זְמָמַי לִי נְכֹחוֹת חָזוּ
כִּי רֹב בְּנֵי אִישׁ מַהֲתַלּוֹת חָזוּ
הִתְנַכְּרוּ יוֹם הַחֲסָדִים נִכְּרוּ
וּלְהַעֲדוֹת גָּאוֹן וְעֹז הוּעֲזוּ
לוּ מַאֲמִינִים יִהְיוּ יֵאָמְנוּ
וַיִּנְחֲלוּ תּוֹכָם וּבָם נֹאחֲזוּ
אֵיךְ יִצְדְּקוּ וּכְסוּת אֱמוּנָה פָּשְׁטוּ
אוֹ יַעֲטוּ אֵמֻן וְהֵם פָּחֲזוּ
כַּנַּת חֲסָדִים עָקְרוּ וַיַּחְתְּרוּ 
אַחַר קְצִירֶיהָ עֲדֵי הֵתָזּוּ
חָכְמוּ בְּעֵינֵיהֶם וְדַרְכָּם אִשְּׁרוּ
אַךְ סָכְלוּ וּבְמַעְגְּלוֹתָם לָזוּ
שָׁגוּ בְּיֵין עוֹלָם עֲדֵי תָּעוּ הֲכִי
נָעוּ כְּשִׁכּוֹרִים עֲדֵי עָלְזוּ
וַיְגַדְּלוּ פֶּרַע שְׂעַר תַּרְמִית וּמֵאֵין
יָד קְוֻצּוֹת הָאֱמוּנָה גָּזּוּ
עָרְפָּם כְּגִיד בַּרְזֶל וְעֹז מִצְחָם כְּמוֹ
שָׁמִיר וְהַפָּנִים כְּצוּר הוּעֲזוּ
קוֹמוֹת כְּעַרְמֹנִים עֲדֵי רוּם נָגְעוּ 
בָּהֶם נְפָשִׁים בֵּית אֲבָנִים חָזוּ
לִבִּי יְעִירֵנִי רְאוֹת אָפְלָם וְהֵם 
שָׁכְבוּ וּמֵהַבִּיט מְאוֹרִי הָזוּ
יֶחְסַר כְּבוֹדִי יוֹם לְיוֹם בֵּינָם עֲדֵי
יִדַּל וּמִשְׁמַנָּיו מְאֹד יֵרָזוּ
אֵיךְ אֶשְׁאֲלָה מֵהֶם לְהוֹקִיר אֶת יְקָר
מִלַּי וְהֵם דִּבְרֵי אֱלֹהִים בָּזוּ
אוֹ אֵיךְ אֲבִינֵם מִדְבְּרֵי צַחוֹת וְהֵם
הָעָם אֲשֶׁר מֵעִלְּגִים נוֹעֲזוּ
יִגְאוּ בְּעֹמֶר בֵּין עֳמָרַי לָקְטוּ
וּבְהוֹן מְעַט מִבֵּית נְכֹתִי בַּזּוּ
רֵעַי אֲשֶׁר הָיוּ כְּגִילִי סָחֲרוּ
לִשְׁכֹּן עֲפַר אֶרֶץ וּבוֹ עָלְזוּ
שַׁחְתִּי וְנַעֲוֵיתִי בְּחֶטְאִי וַאֲשֶׁר
יָקְרוּ בְּעֵינַי נִבְהֲלוּ נֶחְפְּזוּ
לוּ נָשְׂאוּ הָרִים יְגוֹנִי אַחֲרֵי 
פָּקְדָם אֲזַי נָעוּ וְהִתְרַגְּזוּ.
## 
## 
## לעץ נחמד: (ס')
לְעֵץ נֶחְמָד אֲשֶׁר צָמַח בְּגַן אֵל
וְאֶרֶז לֹא עֲמָמֻהוּ אֲרָזִים
וְצִיץ פָּרַח בְּגִנַּת הַחֲסָדִים 
וְהַשֵּׂכֶל וְלֹא גִּנַּת אֱגוֹזִים
וְהַתֹּר עַל לְחִי חָכְמָה וְצָמִיד
בְּיָדֶיהָ וְעַל צַוָּאר חֲרוּזִים
וְהַחוֹלֵשׁ לְפִי חַרְבּוֹ נְבוֹנִים
וְהַנּוֹקֵב בְּמַטָּיו רֹאשׁ פְּרָזִים
וּמַטְמֻנֵי תְּעוּדָה בֵּין צְלָעָיו 
לְאַנְשֵׁי בִּין וּבִלְבָבוֹ גְּנוּזִים
לְךָ אֶצְעַק חָמָס יַלְדֵי זְמַנִּי 
אֲשֶׁר יֵלְכוּ בְּמַעְגָּלִים נְלוֹזִים
לְכַבֵּד כָּל כְּבַד לֵבָב יְרֻצוּן
וּמַלְעִיגִים לְאַנְשֵׁי תֹּם וּבוֹזִים
וְיַחְלִיקוּ לְכָל סָכָל אֲמָרִים 
וְהֵם קָשִׁים לְכָל מַשְׂכִּיל וְעַזִּים
חֲמָדוּנוּ בְּהִתְחַבֵּר וְהָיוּ 
עֲצֵבִים בַּחֲזוֹתֵנוּ עֲלֵזִים
יְמֵי עֵינֵי מְשׂוֹשִׂים נִפְקְחוּ כִּי
בְּנֵי יוֹם שׁוֹכְבִים הָיוּ וְהֹזִים
וְהֵחִישׁוּ בְּיוֹם חֶבְרָה פְּרִידָה 
וְהֵבִיאוּ בְּעֵת שַׁלְוָה רְגָזִים 
חֲצוֹת לַיִל וְתַלְתַּלָּיו כְּעוֹרֵב 
וְלֹא הָיוּ בְּיַד שַׁחַר גְּזוּזִים 
וְעֵינָיִם כְּמוֹ מָטָר וְלֵבָב 
כְּמוֹ בָּרָק וּבִקְרָבִים חֲזִיזִים
וְלֹא הָיוּ דְּמָעוֹת כִּי נְפָשִׁים
בְּפָנִים דּוֹלְפִים נֶצַח וּמַזִּים
וְאַךְ יִתְאַפְּקוּ דּוֹדֵי אֲהָבִים
אֲשֶׁר בִּמְתַלְּעוֹת פֵּרוּד אֲחוּזִים
עֲדֵי יַחְבִּיר אֲשֶׁר הִפְרִיד וְיֹאמַר 
לְחָרְבוֹת הַנְּדֹד שׁוּבוּ פְּרָזִים.
## 
## 
## מי זה דמה: (ס"א)
מִי זֶה דִּמָּה כִּי סוֹד חָכְמָה
מִתּוֹךְ אֶרֶץ חַיִּים נִגְזָר
יָסוּר לִרְאוֹת מוֹפֵת וָאוֹת 
בִּכְתָב מַשְׂאוֹת בֶּן אֶלְעָזָר
סֵפֶר מַחְפִּיר לִבְנַת סַפִּיר 
בּוֹ אִישׁ מַכִּיר עֹז יִתְאַזָּר
וּצְנִיף חָכְמָה שִׁתְיוֹ עָרְמָה 
עֶרְבּוֹ תֻּמָּה לֹא שֵׁשׁ מָשְׁזָר
חָכְמוֹת יָוָן בַּחֵיק שִׁוָּן
לִהְיוֹת אִמְרוֹ לָהֶם מִנְזָר
דֵּעוֹת לִשְׁמוֹר בִּינוֹת לִגְמֹר
כִּי מֹר וּכְפֹר בָּהֶם פִּזַּר
מוּסָר אִתּוֹ בֵּית תִּפְאַרְתּוֹ
אָכֵן בִּלְתּוֹ יִהְיֶה מוּזָר
צוּר כֵּס גָּדְלוֹ יוֹם הִנְחִילוֹ
שָׂח עַל כִּסְאוֹ לֹא יֵשֶׁב זָר.
## 
## 
## אבקת בשמים: (ס"ב)
אַבְקַת בְּשָׂמִים מַעֲשֵׂה רוֹקֵחַ / אוֹ מִפְּאַת אָח מָר־דְּרוֹר נוֹפֵחַ?
וּמְאוֹר פְּנֵי שֶׁמֶשׁ וְאִם זֹהַר כְּתָב / יָדוֹ בְּאֹפֶל הַנְּדוֹד זוֹרֵחַ?
פְּקַד אֲשֶׁר נֶהְפַּךְ בְּבוֹר פֵּרוּד עֲדֵי / קָרָא זְמָן מוֹעֵד לְהִפָּתֵחַ,
מוֹעֵד אֲשֶׁר נָשָׂא לְבָבוֹ בַעֲדוֹ / אֶל אֵל וְכַפָּיו יוֹם לְיוֹם שׁוֹטֵחַ.
נָדָה תְמוּנָתוֹ בְּלַיִל יֶאֱסֹף / אוֹרוֹ וְאֹהֶל מַאֲפֵל מוֹתֵחַ,
רָעָה גְדוּדֵי רוֹם וְרָעָה כוֹכְבֵי / נֶשֶׁף כְּשׁוֹשַׁנִּים בְּגַן פּוֹרֵחַ,
אַךְ חָשְׁכוּ וַיִּכְבְּדוּ מֵרוּץ עֲדֵי / דָמוּ לְעַם עִוֵּר וְגוֹי פִּסֵּחַ.
אֶשֹּׁם לְבָרָק מִפְּאַת אַרְצוֹ בְּעֵת / יִבְרֹק בְּאֵשׁ מֵעַי וְיִתְלַקֵּחַ,
וְאֶשְׁאֲפָה רוּחַ כְּתַנִּים, כִּי נְעִים / זִכְרוֹ לְאַפִּי מָר־דְּרוֹר שׁוֹלֵחַ.
אֶפְעֶה וְאֶדְמֶה אֶל נְשׁוּךְ אֶפְעֶה עֲלֵי / עֶרֶשׂ דְוָי מֵהַכְּאֵב צוֹרֵחַ.
יִרְגַּז לְבָבִי עַד יְהִי פוּךְ מַאֲפֵל / נוֹתֵן וְשֹׁהַם אוֹר יְהִי לוֹקֵחַ.
יִלָּחֲמוּ צִירַי וּמֵי עֵינַי עֲדֵי / בֹקֶר, וְאַךְ חֵיל הַבְּכִי רוֹצֵחַ.
שֶׁפַע לְיַמִּים בֵַּין צְלָעַי יֶהֱמוּ, / אָכֵן יְקוֹד הַתַּאֲוָה קוֹדֵחַ.
כָּלוּ בְהֶבֶל כָּל־יְמוֹתַי בִּלְעֲדֵי / יוֹסֵף וְכָל־שָׁנַי כְּצֵל בּוֹרֵחַ,
עַד קָצְרָה נַפְשִׁי נְשׂוֹא מוּסַר נְדֹד / אָחִי וְרַצְתִּי אֲחָרָיו שָׂמֵחַ,
רַצְתִּי לְהִנָּחֵם בְּצוּפֵי מַעֲנָיו / וּבְנַחֲלַת דּוֹדָיו לְהִסְתַּפֵּחַ,
כִּי מַעֲרָב לֹא יֶעֱרַב בִּלְתּוֹ וְהֵן / מִזְרָח בְּלִי פָנָיו כְּבֵית מַרְזֵחַ.
כַּמָּה הֱנִאוּנִי מְרִיבִים בֶּאֱמֹר: / אַט, פֶּן תְּהִי דֹאֵב וְתֵאָנֵחַ,
אֵיךְ מַאֲמִין תִּהְיֶה בְּאִישׁ הֵפֶךְ וְעַל / קָנֶה מְאֹד רָצוּץ תְּהִי בוֹטֵחַ?
רוֹפְאֵי אֱלִיל אַתֶּם וּמִדְבַּרְכֶם כְּמוֹ / רוּחַ אֲשֶׁר יַעֲבֹר וְיִשְׁתַּכֵּחַ.
אֵלֵךְ וְאֶרְאֶנּוּ בְטֶרֶם יַד זְמָן / מִבְנֵה בְחוּרוֹתַי יְהִי נוֹסֵחַ.
נַמְתִּיק בְּיַחַד סוֹד וְשֶׁמֶן מִדְבְּרֵי / פִיו עַל שְׁחִין לִבִּי יְהִי מוֹרֵחַ.
אֶשְׂמַח בְּשׁוּרִי אֶת־פְּנֵי בָנָיו אֲשֶׁר / לִבִּי לְמַרְאֵיהֶם כְּעוֹף פּוֹרֵחַ.
רִכְבִּי אֲשֶׁר קָרַב מְפַחֵד מִקְּרֹב / וּבְמֵי קְרָבוֹת לִהְיוֹת צוֹלֵחַ,
לִקְרַאת פְּעָמָיו בֶּן־עֲצָתִי אִם יְהִי / מוֹצִיא – עֲלֵי נַפְשִׁי יְהִי פוֹסֵחַ.
עָלָיו כְּאַחְוָתִי שְׁלוֹמִים וַעֲלֵי / הַתָּם יְהוֹסֵף עַד בְּלִי יָרֵחַ,
הַדּוֹד אֲשֶׁר הִרְחִיק נְדֹד, אַךְ מֶרְקְחֵי / דּוֹדָיו לְרָחוֹק יִתְּנוּ לִי רֵיחַ.
קִשְׁרֵי יְדִידוּת אוֹ בְרִית הָאַהֲבָה / תִּשְׁכַּח יְמִינִי אִם אֱהִי שׁוֹכֵחַ.
חֵי נַפְשְׁכֶם אִם אֶשְׁקְטָה רֶגַע עֲדֵי / עֵינַי עֲלֵיכֶם אֶהְיֶה פוֹקֵחַ.
אֶשָּׂא אֲזַי לִזְמָן, וְאִם הִסְכִּיל עֲשֹׂה / עִמִּי לְחֵטְא בָנָיו אֱהִי סוֹלֵחַ.
הִנֵּה תְּשׁוּרַת שִׁיר אֲשֶׁר אֶרֶץ עֲלֵי / שַׁחַק בְּהוֹדָהּ רָץ לְהִשְׁתַּבֵּחַ,
הוֹבִישׁ מְאוֹר שֶׁמֶשׁ וְרֵיחוֹ רָם עֲלֵי / אַבְקַת בְּשָׂמִים מַעֲשֵׂה רוֹקֵחַ.
## 
## 
## חתן יהי ביתך: (ס"ד)
חָתָן יְהִי בֵּיתְךָ כְּבֵית פֶּרֶץ יְלִיד
תָּמָר וְכַתָּמָר תְּהִי פֹּרֵחַ
תָּצִיץ וְתִצְמַח דּוֹד כְּעֵץ שָׁתוּל עֲלֵי
פֶּלֶג אֱלֹהִים יוֹנְקוֹת שֹׁלֵחַ
שָׂשׂוֹן וְשִׂמְחָה יִשְׁכְּנוּ בֵּיתְךָ וְרֹב
שַׁלְוָה וְשָׁלוֹם עַד בְּלִי יָרֵחַ.
## 
## 
## אסיר אשר לבו: (ס"ד)
אַסִּיר אֲשֶׁר לִבּוֹ יְקוֹד יַרְתִּיחַ
כַּסִּיר וְעַב דִּמְעָה בְּרִי יַטְרִיחַ
דִּמָּה לְהָקֵל מַחֲלָתוֹ בּוֹ וְאַךְ 
יוֹסִיף הֲכִי גֶּשֶׁם יְבוּל מַצְמִיחַ
כִּבְשָׁן אֲשֶׁר יֶעְשַׁן וְזָרַק מִבְּלִי
יָד עַל מְאוֹר פָּנָיו וּמִצְחוֹ פִּיחַ
יִתְמוֹגְגוּ הָרִים בְּחֹם דִּמְעוֹ כְּמוֹ
יִשְׁתֹּק שְׁאוֹן יַמִּים בְּעֵת יַצְרִיחַ
בִּשְׂדֵה אֱדוֹם תֹּעֶה בְּלִי מִרְעֶה וְאֵין
דֹּרֵשׁ כְּשֶׂה אֹבֵד אֲרִי הִדִּיחַ
עָלָיו בְּנוֹת עַיִשׁ כְּיוֹנִים יֶהֱמוּ
אֵלָיו כְּמוֹ נֶשֶׁר כְּסִיל יַקְרִיחַ
יַד הַזְּמָן בּוֹ יָצְאָה לָרַע עֲדֵי
אֹתוֹ בְּאַף מִמַּעֲרָב הִבְרִיחַ
עַד אָן יְהִי מוֹדֵד פְּנֵי תֵּבֵל וְעַד
אָן לֹא יְרַפֶּה לוֹ חֲגוֹר וּמְזִיחַ
אֶחָיו לְרַאֲוָה בּוֹ לְנֶגֶד עָמְדוּ
בַּצָּר וְכָל רֵעַ בְּרִית הִזְנִיחַ
וּבְיָד צְדִיָּה שָׁפְכוּ דָּמוֹ וְאֵיךְ
דִּמּוּ לְכַסֹּתוֹ וְהוּא בִּצְחִיחַ
אַךְ אֵל בְּשׁוּר כִּי אָזְלַת יָדוֹ יְמִין
הַשַּׂר לְהָסֵךְ בַּעֲדוֹ הוֹכִיחַ
עָלָה בְּלֵיל אֵידוֹ כְּמוֹ שַׁחַר וְאוֹר 
חֶבְרָה בְּאֹפֶל הַנְּדֹד הִשְׁגִּיחַ
מָטוּ פְּעָמָיו אַךְ בְּצַפּוֹתוֹ מְכוֹן
שִׁבְתּוֹ בְּסֶלַע עָמְדוּ וּצְרִיחַ
בָּא אָז בְּלֵב רַגָּז וְנַפְשׁוֹ עַל שְׁדֵי
שַׁלְוָה בְּצוּפֵי מַעֲנָיו הִבְטִיחַ
נֹפֶת לְפִי טוֹעֵם וְאוֹר שֶׁמֶשׁ לְעֵין
רֹאֶה וּמוֹר עֹבֵר לְאַף מֵפִיחַ
אֶדֶן לְכָל חֶסֶד וְעַמּוּד לַיְּקָר
קֶרֶשׁ לְמִשְׁכָּן הָאֱמֶת וּבְרִיחַ
טֶרֶם קְרֹא אָבִי וְאִמִּי יֹצְרוֹ
אֹתוֹ בְּיִרְאָתוֹ לְבַד הֵרִיחַ
לוֹ מוֹעֲצוֹת שֵׂכֶל אֲשֶׁר בָּם יַעֲצִיב
צָרִים וְנַפְשׁוֹת אֹהֲבִים יַשְׂמִיחַ
מַחְכִּים בְּרוּחַ פִּיו לְבַב פֶּתִי וְרֹק 
עֵטוֹ דְּמֵי כֶּסֶל זְמָן הֵדִיחַ
אֶרֶז אֲשֶׁר גָּבַהּ בְּגַן חָכְמָה עֲדֵי
עָרְכוּ שְׁתִילֶיהָ לְפָנָיו שִׂיחַ
הֵם בַּחֲלוֹף רוּחַ כְּקַשׁ יִפְרַח 
וְהוּא יַחֲלִיף וְעַל מֵי גַּאֲוָה יַפְרִיחַ
מִשְׂרָה בְּגָזִית בָּנְתָה יָדוֹ בְּיוֹם 
תָּפֵל סְגָנֶיהָ יְשִׂימוּן טִיחַ
נָדִיב כְּחֹק הוֹרָיו וּמָה נָעִים אֲכֹל
שָׁחִיס בְּחֶסֶד אַחֲרֵי סָפִיחַ
נַחֲלֵי יְמִינוֹ יַט כְּמוֹ הֵלֶךְ דְּבַשׁ
אָכֵן לְפִיּוֹת שׁוֹאֲלָיו יָנִיחַ
יֵרַךְ עֲלֵיהֶם לֵב נְדִיבוּתוֹ אֲבָל
אֹתוֹ עֲלֵי הוֹנוֹ כְּצַר יַקְשִׁיחַ
נַפְשׁוֹ קְרָאַתְהוּ לְהַעֲשִׁיר כָּל מְתֵי
חֶסֶר עֲדֵי שֵׁם הָעֳנִי הִשְׁכִּיחַ
יִצְהַל אֲחִי יָגוֹן בְּמַרְאֵהוּ וְאִם 
יַזְכִּיר שְׁמוֹ שֶׁיַּעֲשֶׂה יַצְלִיחַ
אֶתְאַב לְדַבֵּר בּוֹ וְאַךְ יָם הַנְּדֹד
סֹעֵר וּמִי גַּלָּיו יְהִי מַשְׁבִּיחַ
אוֹחִיל רְאוֹת צַלְמֵי יְצוּרָיו בַּחֲלוֹם
לוּ הַכְּאֵב לִישׁוֹן יְהִי מַנִּיחַ
הוּא גַּן עֲדָנִים אַךְ פְּרוּצָיו נִסְתְּמוּ
הֵיטֵב לְבַל מוֹרוֹ אֱהִי מֵרִיחַ
אַךְ הַזְּמָן עַבְדּוֹ וּבִי מִיּוֹם לְיוֹם
עֶבְרָה וְזַעַם מֵאֱנוֹשׁ מַשְׁלִיחַ
לוּ בּוֹ יְהִי גֹּעֵר אֲזַי יִכְפֶּה חֲרוֹן 
אַפּוֹ וּמֵעָצְבּוֹ יְהִי מֵנִיחַ
פָּגְעוּ אֲמָרַי בּוֹ וְאֶת צִדְקוֹ יְצַו
בֵּינוֹ לְבֵין עַבְדּוֹ יְהִי מוֹכִיחַ 
הֵא שִׁיר אֲבָל שֶׁמֶן בְּשָׂמִים אַחֲלֵי
הָאִישׁ אֲשֶׁר בּוֹ יִהְיֶה מָשִׁיחַ
רָבִיד וְאַךְ תַּשְׁבַּץ זְהָבוֹ מַאֲמָר
וּפְאֵר וְאַךְ רִקְמַת רְבִידוֹ שִׂיחַ.
## 
## 
## עד אן בגלות: (ס"ן)
עַד אָן בְּגָלוּת שֻׁלְּחוּ שָׁלוֹחַ / רַגְלַי, וְעוֹד לֹא מָצְאוּ מָנוֹחַ?
הֵרִיק זְמָן חֶרֶב פְּרִידָה אַחֲרַי / לִרְדֹּף, וְגַרְזֶן הַנְּדוֹד – לִנְדֹּחַ,
הָפַךְ יְלָדָיו בִּי, לְבִלְתִּי אֶעֱמֹד / תַּחְתַּי וְכַצֵּל יוֹם לְיוֹם לִבְרֹחַ.
פָּסְחוּ עֲלֵי לִבִּי יְמֵי נֹעַר עֲדֵי / זֹקֶן – וְעוֹד לֹא יָגְעוּ לִפְסֹחַ,
טָחוּ בְקִירוֹתָיו יְגוֹנִים, הָלְכוּ / הָלוֹךְ וְהָלוֹם אַחֲרֵי הִטּוֹחַ.
מוֹפֵת הֱיוֹת תֹּפֶת בְּצַלְעוֹתַי וּמֵ- / עֵינַי בְפָנַי עָבְרוּ מֵי-נֹחַ.
מִנַּחֲלֵי גָפְרִית דְּמָעוֹת יִשְׁאֲבוּ / כִי אֶת לְבָבִי יִזְּלוּ לִקְדֹּחַ.
צָפְרוּ לְמָרֵר בַּבְּכִי בֹקֶר כְּמוֹ / עֶרֶב בְּשַׁוְעָה פָצְרוּ לִצְרֹחַ –
יִשָּׁעֲנוּ עַל הַדְּמָעוֹת – בַּאֲבֹד / מַשְׁעֵן – וּבָהֶם יִבְטְחוּ בָטֹחַ.
הַרְפּוּ, בְּנֵי יָמִים, הֲכִי דַל מִסְּבֹל / גּוּפִי, וְאַט! כִּי אֵין בְּנַפְשִׁי כֹחַ,
אִמְרוּ, הֲיָם אָנִי וְאִם תַּנִּין וּמִ- / יַּלְדֵי עֲנָקִים אוֹ כְבֶן-מָנוֹחַ?
הָעוֹר הֲלֹא נִכְמַר, וְכָלָה הַשְּׁאֵר, / גַּם עָשֲׁשָׁה עֶצֶם וְסָף הַמֹּחַ.
אוֹ מַה לְּבָבִי יִחְיֶה עַל הַרֲרֵי / קֶדֶם? כְּרֶגַע נִסְּחוּ נָסֹחַ!
לוּ אֶהְיֶה פוֹגֵשׁ בְּגֵרוּתִי אֲחִי / שֵׂכֶל, חֲטָאָיו אֶאֱבֶה לִסְלֹחַ.
מֵעִיר לְעִיר אָרוּץ – וְאֶמְצָא אָהֳלֵי / כֶסֶל יְדֵי עַם מָתְחוּ מָתֹחַ.
יִלְאוּ מְצֹא שַׁעְרֵי תְבוּנָתִי – וְהֵם / לֹא נִסְגְּרוּ עַד יִיגְעוּ לִפְתֹּחַ,
לֹא יֶחֱזוּ כוֹכְבֵי תְהִלּוֹתַי – וְהֵם / עַל חוּג דְּבָרַי יַעֲלוּ לִזְרֹחַ,
אָזְנָם לְהַקְשִׁיב מַאֲמָרַי כָבְדָה – / יוֹם חֵרְשִׁים בָּם נִפְקְחוּ פָקֹחַ!
לִמְגַנְּבֵי הַשִּׁיר אֱמֹר – יוֹם שָׁלֲלוּ / מִלַּי וְלִקְחִי לָקְחוּ מַלְקוֹחַ
וַיְמַלְּאוּ אֹדֶם וְאַבְנֵי מַחֲצֵב / וַיִּטְּעוּ לָהֶם הֲדַס עִם חוֹחַ:
לֹא יוּכְלוּ בָהֶם לְהִתְעָרֵב עֲדֵי / דִמְעִי בְרֶגֶל יוּכְלוּ לִצְלֹחַ –
אֵיךְ שַׁאֲגַת אַרְיֵה יְדַמֶּה הָאֱנוֹשׁ / אֶל קוֹל כְּלָבִים חָרְצוּ לִנְבֹּחַ?
עִיר הֲיָרֹוץ אַחֲרֵי הַסּוּס, וְאִם / נֶשֶׁר יְעוֹפֵף אַחֲרָיו אֶפְרֹחַ?
יִשְתַּכְּחוּ שִׁירַי בְעוֹד שֶׁמֶשׁ עֲלֵי / מִזְחוֹ – וְהֵם יִשָּׁכְחוּ שָׁכֹחַ!
אַחַר אֲצִילֵי מַעֲרָב אֵיךְ תֶּעֱרַב / שֵׁנָה וְאֵיךְ יִמְצָא לְבָבִי נוֹחַ?
הַאַחֲרֵי רוּחוֹ זְמָן הִקְשָׁה – מְעַט / יִדְכֶּה עֲשׂוֹת חֶפְצִי וְלִי יָשֹׁחַ?
הַעוֹד יְנַהְלֵנִי לְהִסְתּוֹפֵף בְּצֵל / רֵעַי וְעָלַי יִפְסְחוּ פָסֹחַ?
אוֹ אַחֲרֵי מוֹתִי עֲצָמַי יִחְיוּ / וּבְמֵי פְנֵיהֶם יִפְרְחוּ פָרֹחַ?
מִי יֵדְעָה אִם זָכְרוּ הָאַהֲבָה / אוֹ אַחֲרֵי גֵו שֻׁלְּחָה שָׁלֹחַ?
תִּשְׁכַּח יְמִינִי, אִם שְׁכַחְתִּימוֹ וְאִם / בִּלְתִּי פְנֵיהֶם אֶתְאֲבָה לִשְׂמֹחַ!
אִם עוֹד יְשִׁיבֵנִי אֱלֹהִים אֶל הֲדַר / רִמּוֹן, דְּרָכַי יִצְלְחוּ צָלֹחַ,
וּבְמֵי שְׂנִיר אֶרְוֶה, אֲשֶׁר צַחוּ בְיוֹם / נַחְלֵי עֲדָנִים נִדְלְחוּ דָלֹחַ,
אֶרֶץ אֲשֶׁר בָּהּ נָעֲמוּ חַיַּי וּבָהּ / לֶחְיֵי זְמָן לִי נִשְׁטְחוּ שָׁטֹחַ.
אוֹחִיל מְעַט לָאֵל – וְאֵין מַעְצוֹר קְרֹא / לִדְרוֹר אֲסִיר פֵּרוּד
וְלִפְקַח קוֹחַ.
## 
## 
## יזכר גבר: (ס"ז)
יִזְכֹּר גֶּבֶר בִּימֵי חַיָּיו / כִּי לַמָּוֶת הוּא לָקוּחַ,
וּלְאַט יִסַּע כָּל יוֹם מַסַּע – / אָכֵן יַחְשֹׁב כִּי יָנוּחַ:
דּוֹמֶה אֶל אִישׁ שׁוֹקֵט עַל צִי, / אַךְ יֵדֶא עַל כַּנְפֵי רוּחַ!
## 
## 
## 
## 
## עצת משכיל: (ס"ח)
עֲצַת מַשְׂכִּיל בְּיִרְאַת אֵל תְּרִיחוֹ / וְאוֹתִיּוֹת בְּלִי לָשׁוֹן תְּשִׂיחוֹ,
וְיוֹם יִתְקַדְּרוּ עָבֵי סְעִפָּיו / תְּפִיצֵמוֹ כְּמוֹ שֶׁמֶשׁ בְּזָרְחוֹ,
וְהַמָּדַע שְׁמוֹ נֵר הָאֱלֹהִים / וְהוּא טֶרֶם הֱיוֹת גַּלְגַּל וְנָגְחוֹ,
וְהוּא הַיְסוֹד לְנִשְׁמַת כֹּל וְרוּחַ / בְּאַפֵּי אֹהֲבָיו הָאֵל נְפָחוֹ.
וְלֹא יִתְרַע לְרֵעַ תַּהֲפֻכוֹת / וְלֹא יָכִין בְּלֵב בֹּגֵד מְנוּחוֹ.
וּמַה הוֹעִיל בְּאִישׁ אַחַר לְבָבוֹ / לְבַל יָתוּר וְתַאְוָתוֹ נְכֹחוֹ,
וְהַשַּׁלִּיט – אֲשֶׁר יַשְׁלִיט לְדֵעוֹ, / וְהַמֹּשֵׁל – אֲשֶׁר יִמְשֹׁל בְּרוּחוֹ,
וְהַגִּבּוֹר – אֲשֶׁר יֵלֵךְ כְּמוֹ אֵשׁ / וְלֹא יִירָא יְקוֹד כִּבְשָׁן וּפִיחוֹ,
וְהַמַּשְׂכִּיל – אֲשֶׁר יִתְעַל בְּשִׂכְלוֹ, / וְהַחַלָּשׁ – אֲשֶׁר יָעֹז בְּכֹחוֹ,
וְהֶעָנִי – אֲשֶׁר יִשְׁמֹר לְשֹׁמְרוֹ, / וְהַנָּדִיב – אֲשֶׁר יַאֲמִין בְּבָרְחוֹ.
חֲמָסִי עַל אֲמִתִּי כִּי לְרַגְלָהּ / לְבָבִי זָע וְאֵין רֵע יְנִיחוֹ,
וְלֹא אָמַר לְשֵׂכֶל הוֹן בְּדָרְשׁוֹ / וְהוֹן עוֹלָם כְּמֵת מִלֵּב שְׁכֵחוֹ,
וְלֹא רָץ לֶאֱסֹף חַיִל וְלִכְנוֹס / וְאִלּוּ בָא בְיָדוֹ לֹא לְקָחוֹ,
וְלֹא תָעָה בְמַסְלוּל הַיְדִידוּת – / וְאֵיךְ גַּלְגַּל יְהִי תֹעֶה בְאָרְחוֹ?
וְסוֹד דּוֹדָיו חֲדַר לִבּוֹ הֱבִיאוֹ / וְעַל פִּתְחוֹ לְשׁוֹנוֹ שָׂם בְּרִיחוֹ,
עֲדֵי עָלָה אֱלֵי הַר הָאֱמוּנָה / וְיָם הַתֹּם בְּכַף רֶגֶל צְלָחוֹ,
וְכָל חֶפְצוֹ לְסַתֵּר מַעֲלוֹתָיו – / וְאֵיךְ בֹּשֶׂם יְהִי מַכְחִיד לְרֵיחוֹ?
וְלֹא יַכִּיר תְּהִלּוֹתָיו לְבַד אִישׁ / אֲשֶׁר אִישׁוֹן זְמָמָיו צוּר פְּקָחוֹ.
וּבִלְתּוֹ כָּל אֱנוֹשׁ נִמְצָא לְשׁוֹנוֹ / כְּחֵץ שָׁחוּט בְּשֶׁמֶן זַךְ מְשָׁחוֹ,
פְּעָמִים יַעֲנֶה עַזּוֹת וְיַעְתִּיר / בְּמִדְבָּרָיו וְאֵין מַעְצָר לְרוּחוֹ,
וּפַעַם יַעֲנֶה רַכּוֹת וְיִדַּל, / כְּאִלּוּ אֵל שְׁלָחָהוּ וְרוּחוֹ,
וְהוֹן תֵּבֵל יְהִי מֹאֵס וְגִיחוֹן / צְמָאוֹ לֹא יְהִי שֹׁבֵר בְּגִיחוֹ,
יְפַתֵּנִי בְּהַסְתֵּר מַחֲלָתוֹ / וְצָרַעְתּוֹ כְבָר זָרְחָה בְמִצְחוֹ.
אֲנִי אוֹת כִּי אֲשֶׁר נִגְזַר עֲלֵי אִישׁ – / בְּשִׂכְלוֹ לֹא יְשִׁיבֵהוּ וְשִׁלְחוֹ.
צְנָפַנִי זְמָן מִיּוֹם הֱיוֹתִי / וְעוֹד לֹא נָס הֲדַר אַפִּי וְלֵחוֹ,
וְהִזְקַנְתִּי, וְהֵן שַׂבְתִּי, וְיָדוֹ / נְטוּיָה עוֹד רְדֹף אֹתִי וְדָחֹה.
יְשִׂיחוּן בַּעֲדִי אִישִׁים: תְּהִלּוֹת / אֲהֵבוּהוּ וְיֶלֶד יוֹם זְנָחוֹ,
וְהָיָה שַׁאֲנָן מִימֵי נְעוּרָיו / וְעֵת זֹקֶן לְאֶרֶץ נוֹד נְסָחוֹ,
וְשָׁקַט אֶל שְׁמָרָיו אָז וְאֹהֶל / בְּרִית שָׁלוֹם עֲלֵי בֵיתוֹ מְתָחוֹ,
וְסָגַר בַּעֲדוֹ דַלְתֵי חֲסָדָיו / וְחֶרֶב הַנְּדֹד עָלָיו פְּתָחוֹ,
וְשָׂם קֶדֶם עֲלֵי סֶלַע פְּעָמָיו / אֲבָל הֵמַס בְּרוּחַ פִּיו צְחִיחוֹ,
וְקִנּוֹ עַל צְרִיחַ שָׁת וְאֶל שֹׁד / זְמָן קָרָא וְצָרַח עַל צְרִיחוֹ,
וְהַכֶּרֶם אֲשֶׁר שֹרֵק נְטָעוֹ / בְּאֵשׁ בֶּגֶד בְּלִי עָווֹן כְּסָחוֹ,
עֲנָבִים לַעֲשׂוֹת קִוָּה, וְאָכֵן / בְּאֻשִׁים נֶהְפְּכוּ טַרְפּוֹ וְצִמְחוֹ,
וּמַעְיַן אַהֲבָה הֹלֵךְ לְאִטּוֹ / בְּרֶגֶל גַּאֲוָה מֹשֶׁה דְלָחוֹ,
וְהִרְוַנִי בְמֵי מָרָה וְדוֹדַי / יְרַוֻּהוּ בְמֵי יַרְדֵּן יְרֵחוֹ.
שְׁמַע, מֹשֶׁה בְנוֹ יַעְקֹב, תְּהִלּוֹת / נְאֻם מֹשֶׁה בְנוֹ יַעְקֹב וְשִׂיחוֹ.
חֲשֹׁב אַהַב כְּסוּס דֹּהֵר וְאַךְ לֹא / תְּרִיצֵהוּ בְמִתְגּוֹ אוֹ בְחַחוֹ,
וְלֹא יֵאוֹת הֱיוֹת מֶרְכָּב לְבֹגֵד / עֲלֵי פִיו לוּ מְכָרוֹ אוֹ טְבָחוֹ,
וְאֵין הוֹעִיל בְּאַהַב פֶּה עֲדֵי כִי / יְהִי חָרוּת עֲלֵי לֶב־אִישׁ וְלוּחוֹ.
קְחָה שִׁירֵי מְרִיבוֹת וַאֲהָבוֹת / פְּנִינֵי מִדְבְּרֵי חִכִּי וְלִקְחוֹ,
כְּרֵיחַ קִנְּמָן־בֶּשֶׂם לְכָל אַף / פְּנֵי לַיִל וּמֹר בַּיּוֹם לְרוּחוֹ,
לְזָרִים צַחֲנַת מִלָּיו וְרוֹשׁוֹ / וְלָךְ צוּפֵי תְּהִלּוֹתָיו וְרִקְחוֹ.
שְׁלַחְתִּיו לֹא לְיַשֵּׁר אֶת לְבָבוֹ / וְלֹא לָשִׁיב אֲבֵדָתוֹ וְנִדְחוֹ,
לְבַל יֹאמַר: כְּבָר גָּנַב לְבָבִי / וְאֵשׁ חָרוֹן בְּאַפּוֹ לֹא קְדָחוֹ.
וּמַצִּית הַקְּרָב – וַאֲנִי לְשָׁלוֹם – / לְעוֹלָם לֹא אֲרַפֶּה אֶת מְזִיחוֹ,
וְלוּ גַּלְגַּל יְהַתֵּל בִי, בְּשִׁמְשׁוֹ / אֱהִי בֹחֵל וְאֶמְאַס אֶת יְרֵחוֹ.
## 
## 
## 
## 
## אל נא תריב: (ע')
אַל נָא תָרִיב כֹּאֵב עַל קוֹל / צַעְקוֹ, כִּי אֵל הֵמַר רוּחוֹ,
גַּם אַל תַּלִּין עַל בִּכְיוֹ, כִּי / הָעֵת יָחִיל בּוֹ מִבְטָחוֹ.
סוּתוֹ אָדֹם בִּדְמָעָיו כִּי / מֵעַפְעַפָּיו יַזֶּה נִצְחוֹ.
לִלְחֹם בִּצְבָא יָגוֹן יוֹצִיא / אוֹתָם, כִּי הֵם בַּצָּר שִׁלְחוֹ.
לִזְמָן הָרַע עִוָּה דַרְכּוֹ / וּבְלִי גָזִית גָּדַר אָרְחוֹ,
לֹא יֶרֶף עַד בִּלְעוֹ רֻקּוֹ / לֹא יִתֵּן עַד הָשֵׁב רוּחוֹ,
כַּחַלָּמִישׁ שָׂם אֶת־פָּנָיו / חָזָק מִצֹּר נָתַן מִצְחוֹ.
כִּמְעַט רַגְלָיו נָטוּ לֵאמֹר, / כִּי מֵהָאֵל אָבַד נִצְחוֹ.
אָחִי, לִבּוֹ יָם אִם תַּנִּין / אוֹ אִם כֹּחַ אֶבֶן כֹּחוֹ?
יִצְעַק חָמָס לִרְגָעָיו, אַךְ / לֹא יַעְנֶה הָעֵת אֶת־צָרְחוֹ.
חֵי הָאֵל, כִּי יֶלֶד יָמִים / שִׁפָּה עַצְמוֹ לַשְׁקוֹת מֹחוֹ,
גַּם חֵי נֶפֶשׁ יֹאשִׁיָּה כִּי / כָּל עֵת יִרְגַּז זִכְרוֹ נוּחוֹ.
כּוֹכָב עָלָה בַּמַּעְרָב, אַךְ / עוֹלָם הֵאִיר בּוֹ מִזְרָחוֹ,
בִּלְשׁוֹן סֵפֶר דִּבֵּר אִתִּי / וּמְאֹד עָרַב עָלַי שִׂיחוֹ.
וּבְשִׁיר מָתוֹק מִצּוּף וּדְבָשׁ / עַל מַלְקוֹחַי, כִּי זַךְ לִקְחוֹ,
מִכְתָּב הוֹצִיא לִקְרַאת אַפִּי / רֵיחַ כִּצְרוֹר הַמּוֹר רִקְחוֹ,
וּלְגַן שׁוֹשָׁן דָּמוּ טוּרָיו, / עֶשְׂבֵי בֹשֶׂם טַרְפֵּי צִמְחוֹ,
וּבְעֵת קָרְאִי אוֹתוֹ אָמַר / לִבִּי: נִרְדִּי נָתַן רֵיחוֹ.
מִכְתָּב הָיָה לִבִּי שִׁבְיוֹ / דֵּעִי נָתַן אֶת מַלְקוֹחוֹ.
מִכְתָּב כִּגְבוֹר עֹצֶב עָלָיו / לָגִיל יַצִּיב אוֹתוֹ נִכְחוֹ.
מִי קָמוּ בוֹ יָמִים עַל־כִּי / אִחֵר מִכְתָּב אַל תּוֹכִיחוֹ,
כִּי חוֹתָם צַר עוֹלָם בַּעְדוֹ / אוֹ בֵית כֶּלֶא נִסְגָּר פִּתְחוֹ.
הֵן עֵץ דּוֹדָיו כָּל עֵת יִגְאֶה / וּבְמֵי אַהַב יִשְׂגֶּא פִרְחוֹ,
גֶּשֶׁם חֶבְרָה מֵרוּם יָנִיף / גַּם יֵעָרֶה עָלָיו רוּחוֹ.
## 
## 
## אמת עיני זממיך: (ע"א)
אֱמֶת עֵינֵי זְמָמֶיךָ פְּקוּחוֹת / רְאוֹת כִּי הַזְּמָן כֻּלּוֹ אֲנָחוֹת,
וְהַחָכְמָה מְחַוָּה, כִּי בְזָדוֹן / יְצַו רָעוֹת וּבִשְׁגָגוֹת שְׂמָחוֹת,
וְאִמְרוֹתָיו חֲמַת תַּנִּין, וְאִם מֵ/חֲמָאוֹת חָלְקוּ הֵמָּה פְּתִחוֹת,
וְכִי חֻקּוֹ נְצֹר חָצִיר, וְכַנּוֹת / חֲסָדִים תֵּת בְּאֵשׁ מָוֶת כְּסוּחוֹת,
וְכִי הֶבֶל חֲיוֹתֵנוּ בְתֵבֵל / וְצֵל עוֹבֵר וְיָמֵינוּ טְפָחוֹת.
לְזֹאת לֹא נַעֲרֹךְ כֹּחָם לְנֶגְדָּךְ / לְמַעַן מִמְּךָ נִדְרֹשׁ נְכֹחוֹת.
זְנַח יָגוֹן, וְהַיָּמִים עֲבָדִים / לְךָ יִהְיוּ וְהַלֵּילוֹת שְׁפָחוֹת,
וְהוֹרֵנוּ תְעוּדוֹת לָךְ עֲדוּפוֹת / עַל אַנְשֵׁי זְמַנֵּנוּ סְרוּחוֹת.
וְדַע כִּי אוֹרְחוֹת קַצְוֵי אֲדָמוֹת / לְרִמּוֹן עָבְרוּ הַיָּם אֳרָחוֹת,
לְמַעַן שׁוֹטְטוּ לִמְצֹא דְּבַר אֵל / וְתוֹכָהּ מָצְאוּ אָרוֹן וְלוּחוֹת.
## 
## 
## אש קדחו: (ע"ב)
אֵשׁ קָדְחוּ אוּרָיו וְלֹא נֻפָּחוּ / תוֹךְ מִזְרְקֵי בָרָד וְהִתְלַקָּחוּ –
אֵיךְ עָבְרוּ דָתָם עֲדֵי הִתְגּוֹדֲדוּ, / אֵיךְ חָלְפוּ חֻקָּם עֲדֵי נִסְפָּחוּ?
חֶמֶר אֲשֶׁר חָמַר וְלֹא נָמַר – כְּעֵין / אֹדֶם, וּמֵחָלָב גְּבִיעָיו צַחוּ.
עַל גַּרְגְּרוֹת הַכּוֹס עֲנָק מִגַּרְגְּרֵי / שֹׁהַם, וְכִמְעַט תֶּחֱזֵם – יִמָּחוּ.
תִּבְעַר חֲמָתוֹ בוֹ וְאַפּוֹ יֶחֱרֶה – / וּבְרֹךְ לְשׁוֹן מַיִם לְאַט יִסָּחוּ,
יִשַּׁק – וְיִשַּׁךְ, יַחֲלִיא – גַּם יַחֲלִים, / וּבְתַהֲפוּכוֹתָיו אֱנוֹשׁ יִשְׂמָחוּ,
נָפְלוּ נְפִילֵיהֶם הֲרוּגִים מִיְּדֵי/ יֶלֶד אֲחִי עָנֵר – וְלֹא רֻצָּחוּ!
יַכֵּם – וְלֹא יֶחְלוּ, וְיֶהֶלְמֵם – וְלֹא / יֵדְעוּ, וְעֵת קוּם – בַּעֲדוֹ יִצְוָחוּ:
כִּי נֶאֱמָנִים הֵם פְּצָעִים מִיְּדֵי / אוֹהֵב, וּפִשְׁעֵי שׁוֹגֲגִים – יִסְלָחוּ.
יֵמַר – וְכָל מָרֵי נְפָשִׁים יֶעֲרַב / לָהֶם, וְרִישָׁם אוֹבְדִים יִשְׁכָּחוּ,
יַעְשִׁיר מְתֵי חֶסֶר בְּלִי מַתָּן, וּמֵ- / אֵין הוֹן דְּמֵי אַנְשֵׁי עֳנִי יוּדָחוּ,
יַרְהִיב בְּמַרְאֵהוּ אֲשֶׁר יִנָּזְרוּ, / עַד יִמְאֲסוּ נִזְרָם וְיִתְגַּלָּחוּ.
נִשְׁמַת סְבוּאָיו – קִנְּמָן-בֶּשֶׂם, וְכַ-/ פֵּיהֶם – בְּאַבְקַת רוֹכְלִים רֻקָּחוּ,
שָתוּ, וְהַיּוֹתֵר כְּשֶׁמֶן טוֹב עֲלֵי / רֹאשָׁם לְהִתְעַדֵּן בְּיָד מָשָׁחוּ.
יַשְׁקֶה אֱלֹהִים הַזְּמוֹרָה מִמְּטַר / עֻזּוֹ וּבַדֶּיהָ – עֲדֵי יִצְלָחוּ
כִּי הֶאֱרִיכָה גִּיל אֲנָשִׁים קָצְרוּ / מַדֵּי שְׂשׂוֹנֵיהֶם וְלֹא סָרָחוּ,
יֵאָלְמוּ שִׂפְתֵי יְגוֹנוֹת מֵעֲנוֹת – / כַּאְשֶׁר גְּבוֹהָה הָעֲלִיצוּת שָׂחוּ.
מַשְׁקֶה, לְטֹש עֵינַי בְנָגְהוֹ, וַעֲלֵי / אָזְנַי קְרָא בִשְׁמוֹ – וְיִתְפַּתָּחוּ,
כַּאְשֶׁר בְּתָמְכוֹ נָעֲמוּ יָדַי, וּפִי / מָתַק, וְאַפַּי מָר דְּרוֹר יָרָחוּ.
מֵסַב כְּרָקִיעַ, וּמִזְרָקָיו כְּכוֹ-/כָבִים בְּכַפֵּי סוֹבֲבִים זָרָחוּ:
אָכֵן לְפִיהֶם עֵת פְּנוֹתָם לַעֲרֹב – / יָדָם וְלֶחְיֵיהֶם בְּזָהָב טָחוּ.
כָּבְדוּ – וְהֵם רֵקִים, וְהָעֵת מָלְאוּ – / קַלּוּ וְאֶל פִּיהֶם כְּעוֹף פָּרָחוּ!
כֵּן הַפְּגָרִים בַּנְּפָשִׁים נִמְצְאוּ – / קַלִּים, וּבִלְתָּם – אַרְצָה צָנָחוּ.
יָרוּם וְיִתְנַשֵּׂא לְבָבִי, בַּחֲזוֹת/ כּוֹסִי – לְרַגְלָיו הַכְּלִי יִשְׁתָּחוּ.
אֶקְרָא לְמֵרֵעַי לְהָרִיעַ עֲלֵי / נָהָר, וְאֶל אַחַי שְׁתוֹת עַל אָחוּ,
כִּי הַסְּתָיו עָבַר וְהֵנֵצוּ עֲצֵי / בֹשֶׂם וְצִצֵּי הַהֲדַס פָּרָחוּ.
חוּשׁוּ לְהִסְתּוֹפֵף בְּצֵל אָמִיר, וְעַל / שׁוֹשָׁן יְדֵי רוּחַ בְּגַן שָׁטָחוּ,
וַיִּתְּנוּ רֵיחַ עֲרוּגוֹת נָשְׁפוּ / רוּחוֹת נְשָׁפִים בָּם עֲדֵי נָפָחוּ.
כָּל עִלְגֵּי הָעוֹף לְמִינוֹ הֶחֱלִיף, / זָמִיר לְעֻמַּת נוֹגְנִים פָּצָחוּ.
בִּי הַמְּנַגֵּן הַמְּמַגֵּן מַחְשְׁבוֹת / עָצְבִּי וְתוּגָתִי – כְּצֵל יִבְרָחוּ!
כִּנּוֹר – דְּמוּת פַּעַם לְיַד פַּחַד בְּלִי / שׁוֹק, דָּבְקוּ יַחַד וְלֹא נֻתָּחוּ–
יִתַּר לְבָבִי אֶל יְתָרָיו, עֵת אֲשֶׁר / נָעוּ וְלִקְרָאתָם אֲחֵרִים נָחוּ.
אֶתְמַהּ לְהוֹד יָדָיו אֲשֶׁר הָדוּ וְעַל / קַו קָפְצוּ בִסְפָר וְגַם שֻׁלָּחוּ–
גִּיל הַנְּשָׁמוֹת הַנְּשַׁמּוֹת וַעֲלֵי / אִישִׁים אֲנוּשִׁים מִנְּגֹף פָּסָחוּ:
הַקּוֹל וְהַפֹּעַל בְּמוֹ מִשְׁקָל וְעַל / מִסְפָּר בְּמוֹפֵת הָאֱמֶת הֻנָּחוּ.
יִסָּגְרוּ דַלְתֵי אֲפֵל, אַךְ מִשְׁכְּנֵי / עֶלְיוֹן לְעֵינֵי יְדוּעִים נִפְתָּחוּ,
יַעְלוּ לְעוֹלָם הַנְּפָשִׁים מִבְּלִי / מַעְלוֹת וְנַחְלֵי הַיְקָר יִצְלָחוּ,
זַכּוּ שְׂעִפֵּיהֶם וְכִמְעַט יֹאמְרוּ: / רוּחוֹת מְשָׁרְתֵי אֵל עֲלֵיהֶם נָחוּ!
עִם תּוֹפְשֵׂי כִנּוֹר וְעוּגָב יִצְהֲלוּ / אוֹנִים, וְלָהֶם מִבְּכִי יִרְוָחוּ –
בִּלְתִּי כְאֵבִי עַל בְּנֵי אָבִי אֲשֶׁר / סָפוּ וּמוֹדָעַי אֲשֶׁר הֻדָּחוּ.
דִּמְעִי לְבַד חֻקִּי – וְהוּא נִשְׁקִי, וְאִם / מֵעַי בְּרֻבֵּי נוֹזְלָיו יִרְתָּחוּ.
עֵינַי בְדִמְעִי נִגְּרוּ מֵאֵין דֳּמִי / לִדְמִי יְמוֹתַי עִם תְּמוֹל אָרָחוּ
יִכְלוּ וְלִמְאֹד יֶחְמְרוּ מֵימָם, הֲכִי / אוֹתָם דְּמֵי עַיִן וְלֵב דָּלָחוּ
כַּמָּה שְׁאִלְתִּימוֹ לְהֵעָצֵר – וְלֹא / אָבוּ, וְיִסַּרְתִּים – וְלֹא נוֹכָחוּ,
וּבְשׁוּב שְׂעִפַּי מִבְּלִי תִקְוָה וְלֹא / אוֹן, עַל סְעִפֵּי הַדֳּמִי בָטָחוּ.
אָנוּד עֲלֵי שֶׁמֶשׁ נְעוּרִים עָרְבָה / וּשְׁמֵי בְחוּרוֹתַי אֲשֶׁר נִמְלָחוּ,
בָּגְדוּ כְנַחַל בִּי וְהֵפֵרוּ בְרִית / אַהַב, וְאוֹתִי מֵאֱנוֹשׁ זָנָחוּ,
עֵץ הַנְּדוֹד – לֹא נָבְלוּ עָלָיו, הֲכִי / עַל מֵי דְמָעַי כַעֲרָבִים קָחוּ!
רָחְקוּ מְתֵי סוֹדִי, וְאַךְ יִשְׁתַּעְשְׁעוּ / נֶגְדִּי יְצוּרֵיהֶם וְלֹא יִזָּחוּ,
בָּשְׂמֵי שְׁמַנֵּיהֶם, אֲשֶׁר בָּם נִרְקְחוּ, / בַּחְלוֹם עֲלֵי פִצְעִי נְדוֹד מָרָחוּ.
אִם צָעֲנוּ עִם אָהֳלֵיהֶם – אֶשְׁכְּנָה / תוֹךְ אָהֳלֵי אַהַב אֲשֶׁר מָתָחוּ.
עַל הַזְּמָן אֶלּוֹן? וְאֵין לוֹ חֵטְא! אֲבָל / עַל מוֹעֲצוֹת אִישָׁיו אֲשֶׁר נִסְרָחוּ –
נִטְעֵי זְמוֹרֵי זָר, אֲשֶׁר שָׂגוּ בְתוֹךְ / מָקוֹם אֲשֶׁר לֹא נִטְּעוּ צָמָחוּ,
קָפְצוּ עֲלֵי הוֹנָם – וְאַךְ לֹא קָפְצוּ / בִזְכֹר פְּעָלֵימוֹ אֲשֶׁר נֶאְלָחוּ!
אַפִּי עֲלֵי חַיַּי מְאֹד יִחַר, הֲכִי / הָאֵשׁ בְּאַפִּי בּוֹעֲרִים קָדָחוּ.
יֵצַר לְבָבִי בָם – וְאִם הוּא יָם אֲשֶׁר / לֹא יֶחֱזוּ חוֹפוֹ אֲשֶׁר בּוֹ שָׂחוּ.
אִם נִדְבְּרוּ בִי – הַכְּלָבִים חָמְדוּ / מֵאָז מְאוֹר סַהַר וְלוֹ נָבָחוּ.
אֵיכָה יְבִינוּן מַחְשְׁבוֹת דֵּעִי – וְהֵם / יֵאָבְקוּ עִם עָשׁ וְיִתְנַגָּחוּ!
יִבְכּוּ צְבָא מָרוֹם עֲלֵי מִקְרִי, וְלִי / יִתְנוֹדֲדוֹ אוֹרָיו וּמַר יִצְרָחוּ.
לָקְטוּ חֲצִירֵי מַאֲמָר לָהֶם – בְּיוֹם / אֶקְטֹף אֲנִי צִצָּיו בְּעֵת פִּתָּחוּ,
עַד עָלְצוּ בָהֶם בְּנֵי הַשִּׁיר – וְאִם / יֵאָנְקוּ דוּמָם וְיֵאָנָחוּ –
יִתְאַמְּרוּ בָהֶם אֲדוֹנֵי מַאֲמָר, / יִתְהַלֲלוּ בִשְׁמָם וְיִשְׁתַּבָּחוּ!
## 
## 
## לגן אהב: (ע"ה)
לְגַן אַהַב זְמָן גָּדַר אֳרָחָיו / לְבַל יִמְצָא לְבָבִי בוֹ מְנוּחָיו,
וְסָגַר בַּעֲדוֹ דַּלְתֵי תְנוּאוֹת / לְבִלְתִּי יִפְרְחוּ צִצֵּי צְמָחָיו.
עֲלֵי אַף שׁוֹרֲרַי אֶדְפֹּק דְּלָתָיו / וּבִפְנֵי חוֹמְדַי אָבוֹא פְתָחָיו,
וּמַנְעוּלָיו בְּיַד אֹמֶר אֲשַׁבֵּר / וּבִשְׂפַת שִׁיר אֲגַדֵּעַ בְּרִיחָיו.
וְאִם קִמּוֹשׁ יְהִי עוֹלֶה — אֲפַתֶּה / לְבָבִי כִּי עֲצֵי בֹשֶׂם פְּרָחָיו,
וְאִם יֵמַר עֲסִיסוֹ לִי – אֲהַלֵּךְ / כְּמִתְרוֹנֵן בְּטוּב יֵינֵי רְקָחָיו,
וְאִם מִנַּחֲלֵי גָפְרִית רְסִיסָיו – / אֲכַנֶּה בַעֲדָם פִּתֵּי קְרָחָיו.
וְלֵב נִדַּח בְּאַהְבָתוֹ – בְּהַשְׁחוֹת / לְבָבִי אֶהְיֶה מֵשִׁיב נְדָחָיו,
וְכַמַּיִם לְאַט אָבוֹא בְקִרְבּוֹ / וְכַשֶּׁמֶן בְּמַצְפּוּנֵי נְתָחָיו,
עֲדֵי חֹשֶׁךְ אֲהַלֵּךְ אָז לְאוֹרוֹ – / וְאִם הִקְדִּיר עֲלֵי רֹאשִׁי יְרֵחָיו.
וְאוֹחִיל לֶאֱכֹל מִגַּן אֲהָבָיו / שְׁחִיסִים אִם יְצָאוּנִי סְפִיחָיו –
וְשִׁירִי יִהְיֶה צִירִי לְדוֹדִי, / הֲכִי צִיר נֶאֱמָן הַשִּׁיר לְשׁוֹלְחָיו.
## 
## 
## בין ההדסים: (ע"ה)
בֵּין הַהֲדָסִים נָשְׁבָה רוּחֵנוּ / אוֹנָשְׂאָה לָנוּ שְׁלוֹם אַחֵינוּ,
אוֹעַל פְּנֵי אָבוּן וְיוֹסֵף עָבְרָה / כִּי אַחֲרֵי מוֹת שׁוֹבְבָה רוּחֵנוּ?
פָּנִים אֲשֶׁר פָּנוּ וְהוֹדֵי תָאֳרָם / יִתְיַצְּבוּ מֵעֵת לְעֵת נִכְחֵנוּ,
נִתְאַב לְמַרְאֵיהֶם וְהֵמָּה שֹׁכְנֵי / חַדְרֵי צְלָעֵינוּ וּבִנְתָחֵינוּ.
חַדְרֵי סְעִפִּים הֵם, וְאִם נַטִּיף נְעִים / זִכְרָם כְּמָטָר יַעֲרֹף לִקְחֵנוּ,
אוֹ נָסְעוּ – אוֹרָם יְפִיצוּן לַהֲדֹף / אֹפֶל יְסֻבֵּנוּ וְיִקָּחֵנוּ,
אוֹ נָדְדוּ – זִכְרָם כְּנַחַל צוּף דְּבַשׁ / בֵּינוֹת לְשׁוֹנֵנוּ וּמַלְקוֹחֵינוּ,
אוֹ רָחֲקוּ – הֵן לִרְגָעִים שָׁלְחוּ / רֵַיחַ בְּשָׂמֵינוּ וְיֵין רִקְחֵנוּ.
נָעַם בְּשִׁיר מִכְתַּב יְדֵיהֶם מִנְּעִים / רֵיחַ כְּפָרֵינוּ וְתַפּוּחֵינוּ.
הוּחַק שְׁמָם עַל גַּב לְבָבֵנוּ וְלֹא / עַל סַף שְׁעָרֵינוּ וּבִפְתָחֵינוּ,
אַךְ עַל־חֲזוֹת בִּלְתִּי פְנֵיהֶם הַזְּמָן / תָּמִיד יְרִיבֵנוּ וְיוֹכִיחֵנוּ.
אֵיךְ נֶחֱרַד מֵאַף בְּנוֹת יָמִים – וְהֵם / מִסְעָד לְנַפְשֵׁנוּ וּמִבְטָחֵנוּ;
אוֹ נִפְחֲדָה מִשֹּׁד – וְשַׂמְנוּ מֹעֲצוֹת / שִׂכְלָם כְּקַרְשֵׁנוּ וְכִבְרִיחֵנוּ.
שִׂכְלָם יְנַהְלֵנוּ עֲלֵי מֵי בִין וְתֹם / וּבְמַעְגְּלֵי צֶדֶק לְאַט יַנְחֵנוּ.
לֹא רָם גְּאוֹן מִזְרָח עֲלֵי מַעְרָב עֲדֵי / דָרְכוּ כְּכוֹכָבִים בְּמִזְרָחֵנוּ.
שַׁרְנוּ בְעֵין לֵבָב בְּנֵי חֶסֶד וְתֹם / מֵהֶם שְׁלָלֵנוּ וּמַלְקוֹחֵנוּ,
נִגְאֶה עֲלֵי יָמִים בְּאַהְבָתָם, אֲבָל / פֵּרוּד בְּקִרְבֵּנוּ מְאֹד יַשְׁחֵנוּ.
קָצְרוּ נְפָשִׁים מִנְּשֹׂא אוֹתוֹ, וְלוּ / כֹּחַ אֲבָנִים יִהְיֶה כֹחֵנוּ.
מַה־לַּזְּמָן יַכְאִיב וְיָדָיו יַחְבְּשׁוּן, / יַפְרִיד וְגַם יַצְמִיד וְיִשְׁכָּחֵַנוּ.
שָׂם קֵץ לְכָל תִּכְלָה בְתֵבֵל מִלְּבַד / קִבּוּץ נְדוֹדֵנוּ וּמַדּוּחֵנוּ.
נִשֹּׁם בְּלִי רֵעַ, וְאִם אָח נַחֲמֹד / לִהְיוֹת מְנוּסֵנוּ – יְהִי פַחֵנוּ,
עַד נֶאֱנֹק דּוּמָם, וְאִם עֵת נֹאמְרָה / עִם רַעֲיוֹנֵנוּ יְהִי שִׂיחֵנוּ.
יִבְכּוּ בְּנֵי פֵרוּד בְּמֵי עַיִן וְנַזִּיל עַל לְבוּשֵׁנוּ וְיֵז נִצְחֵנוּ.
יָבְשׁוּ עֲצָמֵנוּ, וּמִי יִתֵּן רְבִיב / חֶבְרָה יְהִי נוֹזֵל לְהַפְרִיחֵנוּ.
כִּי כָל רְגָעֵינוּ לְאֹרֶךְ הַנְּדֹד / שָׁנִים, וְשָׁנֵינוּ כְמוֹ נִצְחֵנוּ.
מִי יֵדְעָה אִם יֵשׁ בְּמַצְפּוּן הַזְּמָן / עוֹד עַל שְׁדֵי חֶבְרָה לְהַבְטִיחֵנוּ,
אוֹ אִם יְבוֹשֵׁשׁ מִלְּחַדֵּשׁ אֶת־יְמֵי / נֹעַם וְלָשִׁיב אֶת־יְמֵי נוּחֵנוּ.
נִסַּע וְנֵלֵךְ אֶל מְעוֹנֵיהֶם וְאֶת־ / זִכְרָם נְשַׁו צֵדָּה עֲלֵי אָרְחֵנוּ.
## 
## 
## ימותי חלפו: (ע"ז)
יְמוֹתַי חָלְפוּ צַפּוֹת לְדֶרֶךְ
וְכַצֵּל עָבְרוּ קַוּוֹת וְהוֹחֵל
הֲיָם אָנִי מְיֻדָּעַי וְתַנִּין
וּמָה כֹּחִי יְדִידַי כִּי אֲיַחֵל.
## 
## 
## נפש אשר: (ע"ז)
נֶפֶשׁ אֲשֶׁר לֹא שָׁמְעָה תּוֹכַחַת
עַד אָן מְשׁוּבָתָהּ תְּהִי נִצַּחַת
לֹא קִבְּלָה מוּסָר הֲכִי לֹא זָכְרָה
כִּי עָזְבָה מַעַל וְשָׁכְנָה תָּחַת
כֶּסֶל בְּגוּף אֹפֶל מְהֵרָה נָחֲלָה
לֹא יִסְּרָהּ מַדָּע וְלֹא נֹכָחַת
לֹא יַעֲטֹף לִבָּהּ לְקוֹל צֶדֶק וְלֹא
עֵינָהּ וְאָזְנָהּ לֶאֱמֶת פּוֹתַחַת
עוּרִי יְחִידָתִי אֱמוּנָה לַחֲזוֹת 
עוּרִי וּמוּסָר בַּחֲרִי לָקַחַת
אַל תִּשְׁכְּחִי קִצֵּךְ אֲשֶׁר קָרַב וְכִי
דֶּרֶךְ בְּלִי קֵץ תִּהְיִי אוֹרַחַת
אֵיךְ תִּדְרְכִי אוֹתָהּ בְּלִי צֵידָה הֲיֵשׁ
גִּבּוֹר בְּמִלְחָמָה בְּלִי מִשְׁלַחַת
אֵיךְ תַּחְמְדִי בֶּגֶד אֲשֶׁר יִבְלֶה וְאֵת
מִשְׁכַּן מְנוּחֵךְ תִּהְיִי זוֹנַחַת
בִּנְיָן אֲשֶׁר לֹא יַעֲמֹד תִּבְנִי וְרוּם
עֹז יַעֲמוֹד תִּהְיִי בְּיַד נוֹסַחַת
אִם מִשְּׁחוֹר חָשַׁךְ מְאוֹרֵךְ בַּעֲדוֹ
שׁוּבִי לְמָקוֹם תִּהְיִי זוֹרַחַת
אִם עוֹד תְּרוּצִין אַחֲרֵי הַגּוּף אֲזַי
תִּתְחַשְּׁבִי בָּשָׂר וְהוּא קַלָּחַת 
שׁוּבִי קְרוּאַת עָל לְסוֹד הָאֵל וְאַל
תֶּחְסִי בְּצֵל גּוּף יֶחֱזֶה הַשָּׁחַת
מָה תַּחְשְׁקִי תֵּבֵל וְהַדְרָתָהּ כְּמוֹ
רוּחַ אֲשֶׁר עָבְרָה וּמִשְׁתַּכַּחַת
*[...] בְּתוֹכָהּ רַק אֲשֶׁר
יִטְבֹּל בְּצַלַּחַת וּמֵי סַפַּחַת
תֵּרָא לְכָל עַיִן כְּמוֹ גֶּפֶן עֲלֵי
מֵי הַשְּׂמָחוֹת עֹדְפָה סֹרַחַת
עַנְפֵי יְגוֹנִים לָהּ עֲדֵי רוֹם נָגְעוּ
וּבְיָם קְצִירֵי נוֹד וְשֹׁד שׁוֹלַחַת
חֵילָהּ לְבָנֶיהָ שְׁחִין רָע הוּא וְסוֹף
מִחְיַת כְּוִיָּה בַּשְּׁחִין פֹּרַחַת
תּוֹרִישׁ עֲשִׁירֶיהָ וְכֵן תָּשִׂיר וְאַף
תָּסִיר וּפֶחָתָהּ תְּשַׁכֵּן פָּחַת
כֹּל שֹׂבְעֶיהָ תָּפְרוּ בֶּגֶד בְּיַד 
בֶּגֶד כְּמִסְפַּחַת עֲלֵי מִסְפַּחַת
חִנָּם מְזֹרָה פָּרְשׂוּ רִשְׁתָּם וְגַם
זֹרוּ נְאוּמֵי הָאֱמֶת בָּרַחַת 
כִּי מִבְּנֵיהֶם אָבְדָה עֵצָה וְכָל 
מַדָּע וְחָכְמָתָם מְאֹד נִסְרַחַת
קוּמִי שְׂאִי צֵדָה וְהִבָּרִי וְאַל 
אֹהֶל בְּתוֹכָם תִּהְיִי מוֹתַחַת
אָז תִּשְׁאֲבִי מֵי עֹז וְאֶדֶר הַיְקָר
אָז נַחֲלֵי תֹּם תִּהְיִי צוֹלַחַת
אָז תֶּחֱזִי נִכְחֵךְ מְקוֹם נוּחֵךְ וְאִם
אֵשׁ בֹּעֲרָה נֶצַח וּמִתְלַקַּחַת 
מֵזִיד יְקוֹנֵן שֵׁם וְיוֹדֶה מַעֲלוֹ
וּלְשׁוֹן מְתֵי צֶדֶק בְּרֹן פּוֹצַחַת
מָה תִּסְכְּלִי וּשְׁנֵי סְעִפִּים תִּבְחֲרִי
וַעֲלֵי שְׁנֵיהֶם תְּהִי פּוֹסַחַת
לָךְ בַּחֲרִי אֶחָד לְהִשָּׁעֵן לְבַל
תִּמָּצְאִי מִזֶּה וְזֶה קֵרַחַת
עֵינִי וְלִבִּי אוֹת עֲלֵי חֶטְאִי הֲכִי
בָּם מַעֲיָן לַשְׁקוֹת וְאֵשׁ לָפַחַת
אַל תִּדְאֲגִי נַפְשִׁי לְיוֹם נוּדֵךְ וְאֶל
עָזְבֵךְ גְּוִיָּתֵךְ כְּעִיר נִדַּחַת
עוּרִי רְאוֹת צוּרֵךְ בְּעֵין יִצְרֵךְ 
וּמִפַּחְדּוֹ לְיַד חַסְדּוֹ תְּהִי בֹּרַחַת 
טוֹב מֵעֲמַל רוּחַ עֲנִיָּה סֹעֲרָה
טוֹב מֵעֲמַל תֵּבֵל מְלֹא כַּף נַחַת.
## 
## 
## נפשי תקנא: (ע"ט)
נַפְשִׁי תְּקַנֵּא בָּרְשָׁעִים כִּי
נָחוּ בְּיוֹם רֹגֶז וְשָׁקְטוּ
בַּעֲמַל אֱנוֹשׁ אֵינָם וְעִם אָדָם
לֹא נֻגְּעוּ מֵאָז וְנִפְלְטוּ
לָכֵן עֲנָקַתְמוֹ בְּעֹז גַּאֲוָה
כִּי לָבְשׁוּ שָׁלוֹם וְיַעֲטוּ
מַשְׂכִּית לְבָבָם עָבְרוּ בִּרְאוֹת
כִּי צָעֲרוּ רַבִּים וּמָעֲטוּ
אִלּוּ בְּצֶדֶק תַּעֲשֶׂה תֵּבֵל
בָּם נִזְבְּחוּ כַּצֹּאן וְנִשְׁחֲטוּ
אוֹ נֹאחֲזוּ גַּם נֻפְּצוּ חַיִּים
יַחַד בְּיַד סֶלַע וְנִשְׁמְטוּ 
כִּי דִּבְּרוּ בָּאֵל וְלֹא כִּסּוּ 
פָּנִים לְרֹב בָּשְׁתָּם וְלָאֲטוּ
וַיֹּאמְרוּ לֹא הוּא וְיָדֵינוּ 
הֵם קָבְצוּ חַיִל וְלָקָטוּ
אֵין דִּין וְאֵין מִשְׁפָּט יְשִׂיחוּן כִּי
לֹא נֶעֶנְשׁוּ בַּדִּין וְנִשְׁפְּטוּ
פִּיהֶם בְּשַׁחַק יִתְּנוּ בִּרְאוֹת
כִּי בָּחֲנוּ הָאֵל וְנִמְלְטוּ.
## 
## 
## 
## 
## כמעט אשרי: (ע"ט)
כִּמְעַט אֲשֻׁרֵי הַיְשָׁרִים מָטוּ / עֵת רַעֲיוֹנֵיהֶם לְדֵעָה שָׁטוּ,
שָׁטוּ רְאוֹת עָמָל אֲשֶׁר עָשׂוּ בְנֵי / יָמִים וְדִין עָוֶל אֲשֶׁר שָׁפָטוּ,
לוּלֵי אֱמוּנָה תָמְכָה יַד בַּעֲלֵי / תֹם – מִנְּתִיב צֶדֶק כְּאַיִן שָׂטוּ,
אֵיךְ הוֹלְלִים שָׁלוּ וְנַפְשׁוֹת כָּל־מְתֵי / שֵׂכֶל בְּחַיֵּיהֶם מְאֹד נָקָטוּ.
אִמְרוּ: הֲנֶעֶקְשׁוּ שְׁבִילֵי רוֹם וְאִם / דַּרְכֵי צְבָאָיו מֵהֲלֹךְ עֻבָּטוּ,
לָבְשׁוּ לְבוּשׁ הֵפֶךְ וּבֶגֶד בּוֹגְדִים / עָטוּ וְכָתְנוֹת הָאֱמֶת פָשָׁטוּ,
נָשְׁכוּ בְשִׁנֵּיהֶם וְשָׁלוֹם קָרְאוּ / וּכְמַדְקֵרוֹת חֶרֶב הֲתֻלִּים בָּטוּ,
לוּ בָם זְמָן יִשְׁפֹּט וְדִינָיו יִצְדְּקוּ / אָז עָרְפוּ אוֹתָם וְלֹא שָׁחָטוּ.
מַה־מָּצְאוּ יָמִים בְּאַנְשֵׁי הָאֱמֶת / כִּי לָעֲגוּ לָהֶם וּבָהֶם עָטוּ,
מִלְאוּ יְדֵי רָעִים בְּלִבּוֹתָם בְּהוֹן / עָתָק וְלַטּוֹבִים מְעַט צָבָטוּ,
לֹא אֵדְעָה אִם הַזְּמָן נִשְׁחַת וְאִם / דַּרְכֵי אֲנָשָׁיו לַחֲתֹף יָרַָטוּ.
לִי מַר מְאֹד מִכָּל־אֲשֶׁר נִסּוּ, הֲכִי / אֹתִי בְשֵׁבֶט הַנְּדֹד חָבָטוּ.
הָעֵת אֲשֶׁר שֶׁמֶשׁ נְעוּרִים פָּנְתָה / גַּם צִלְלֵי הַשַּׁחֲרוּת יִנָּטוּ, –
הַעוֹד יְשׁוּבוּן אוֹ יְשִׁיבוּן אֶל מְתֵי / זֹקֶן עֲבֹט נֹעַר אֲשֶׁר עָבָטוּ?
אַחַי חֲמַת תַּנִּין בְּלַחְמִי נָתְנוּ / אוֹ עִנְבֵי רוֹשׁ בַּכְּלִי שָׁחָטוּ,
יֵמַר לְפִי שֵׁכָר וְאֶשְׁתּוֹמֵם לְשִׁיר / עַל פִּי נְבָלִים נֹגְנִים פָּרָטוּ,
רַצְתִּי לְאוֹר כָּל־יוֹם מְצוֹא חֵפֶץ עֲדֵי / עָלָיו גְּדוּדֵי מַאֲפֵל פָּשָׁטוּ,
תִּדַּד שְׁנַת עֵינַי בְּלֵילִי עַד יְדֵי / שַׁחַר קְוֻצּוֹת לַיְלָה מָרָטוּ,
אַךְ צַעֲדֵי חֶפְצִי זְמָן אָסַר וְגַם / רִכְבֵי רְצוֹנִי מִקְּרֹב קֻמָּטוּ,
אֶתְאַב לְאַחִים בֵּין צְלָעַי שָׁכְנוּ, / אָכֵן בְּיַד סֶלַע נְדֹד נִשְׁמָטוּ,
וּלְנֹד שְׁלֹמֹה לָבְשׁוּ קַדְרוּת שְׁמֵי / גִילַי וְשַׂקֵּי שַׁחֲרוּת יָעָטוּ,
אִישׁ הֶחֱיָה מֵתֵי אֱמוּנִים אַחֲרֵי / אֹתָם יְדֵי הַשֹּׁקְרִים חָנָטוּ,
מִמַּעֲלָלָיו יֶאֱרוּ בֹשֶׂם כְּמוֹ / מִפִּיו פְּנִינֵי מַאֲמָר לָקָטוּ,
מִמֹּעֲצוֹתָיו סוֹד אֱמוּנָה חָטְפוּ / מִדַּבְּרוֹתָיו הָאֱמֶת חָלָטוּ.
כַּמָּה אֲרָיִים יָרְאוּ עֵת נָעֲרוּ / גּוּרֵי מְזִמּוֹתָיו וְגַם שָׁקָטוּ,
חָכְמָה הֱנִיקַתְהוּ חֲלֵב דַּדָּהּ וְהֵם / מִפַּת פְּתַיּוּת שָׁמְנוּ בָעָטוּ,
בּוֹ אָמְצוּ לִבּוֹת בְּנֵי חָכְמָה וּבוֹ / שָׂגְבוּ פְלִיטֶיהָ אֲשֶׁר פָּלָטוּ.
אָחִי, הֲתִלּוֹן עַל יְלִידֵי יוֹם אֲשֶׁר / בָּךְ יֶחֱרֶה אַפָּם וְיִתְקוֹטָטוּ?
אַיֵּה יְשָׁרִים מֵחֲמָתָם נִצְּלוּ? / אֵיפֹה נְקִיִּים בַּזְּמָן נִמְלָטוּ?
אַתָּה שְׁאֵרִית עָם פְּעָלָיו יָדְעוּ / וּבְעֵין אֱמוּנָה מַעֲשָׂיו נִבָּטוּ,
לֹא הֶאֱמִינוּ בוֹ וְלֹא טָשׁוּ עֲלֵי / אֹכֶל שְׁלַל תֵּבֵל וְלֹא יָעָטוּ,
הַשְׁקֵט מְעַט, כִּי הֵן בְּשִׁלְטֵי גָדְלְךָ / רַבִּים עֲלֵי רַבֵּי זְמָן שָׁלָטוּ,
וּבְלַהֲטֵי שֶׁלַח דְּבָרְךָ הָדְפוּ / חַרְבוֹת מְתֵי אֹמֶר אֲשֶׁר מֹרָטוּ;
מַלֵּא בְיִתְרוֹן שִׂכְלְךָ בוֹ מַחֲסֹר / וּרְפָא שְׁבָרָיו כִּי פְלָאִים מָטוּ,
וּרְבֵה לְרַבֵּי הַזְּמָן כִּי צָעֲרוּ / וּכְבַד לְיַלְדֵי בִין אֲשֶׁר מָעָטוּ.
הֵא שִׁיר, אֲבָל נִטְעֵי אֲהָבִים בּוֹ, אֱרֵה / פַגֵּי תְבוּאָתָם אֲשֶׁר חָנָטוּ,
שִׁיר נִכְלְמוּ לִפְנֵי מְאוֹרָיו כּוֹכְבֵי / שֶׂכֶל וּמִבֹּשֶׁת פְּנֵיהֶם לָטוּ,
נוֹזְלֵי חֲרוּזִים יִרְדוּ לוֹ עַל אֱנוֹשׁ / לִבּוֹ רְבִיבֵי הַבְּכִי לָהָטוּ.
## 
## 
## הראתי ברכות: (פ"א)
הֲרָאִיתָ בְרֵכוֹת אוֹ רְהָטִים / וְעַפְעַפַּי בְתוֹכָם כַּמְּשׁוֹטִים
וְנִטְפֵיהֶם כְּמוֹ גַּרְגַּר בְּדֹלַח / וְהֵם לַחִים, לְזֹאת אֵינָם לְקוּטִים,
וְלֹא אוּכַל מְצוֹת אוֹתָם כְּאִלּוּ / בְּזָדוֹן עִנְבֵי רוֹשׁ בָּם שְׂחוּטִים.
זְמַנִּי שָׂם סְבִיבוֹת תַּאֲוָתִי / חֲרָבוֹת בָּרְקוּ מֵהֶם לְהָטִים,
וְהֵם מִתְהַפְּכִים לַרְחִיק אֲהָבַי / וּבִצְדִיָּה לְהַקְרִיבָם מְרוּטִים.
כְּלָלוֹת יִשְׁלְחוּ אֵלַי יְלָדָיו / יְגוֹנֵיהֶם וְאֶל כָּל עַם פְּרָטִים,
וְיַשְׁלִימוּ מְתֵי אָוֶן וְעָמָל / וּבִי יַעֲשׂוּ – וְאֵין חוֹמֵל – שְׁפוּטִים.
הֱקִימוּנִי לְמַטָּרָה וּמוֹרִים / סְגוֹר לִבִּי וְאֵין מוֹרִים וְחוֹטִאים,
וְצַלְעוֹתַי הֱכִינוֹתִי לְמָגֵן / לְחִצֵּיהֶם וּמֵי עֵינַי שְׁלָטִים.
חֲמָסִי עַל שְׂעִפַּי כִּי בְעַד דּוֹד / לְהַמְתִּיק סוֹד לְבַד תּוֹעִים וְשָׁטִים,
וְלֹא מָצְאוּ לְבַד חָנֵף וּמֵרָע, / וְיוֹם לָחֶם – שְׂרוּעִים אוֹ קְלוּטִים,
וְחַיִּים בַּעֲפַר בֶּגֶד קְבוּרִים / בְּתַכְרִיכֵי כְסִילוּתָם מְעֻטִּים,
יְדַמּוּ כִּי כְסוּיִים הֵם וּמִסְוֵה / תְּהִלּוֹתָם יְהַלֵּכוּ פְשׁוּטִים,
וְדוֹרֵשׁ מִלְּשׁוֹנוֹתָם אֱמוּנִים / כְּדוֹרֵשׁ מִנְּבִיאֵי אֵל אוֹב וְאִטִּים.
וְאִם שֶׁמֶשׁ אֱמֶת יִזְרַח – צְלָלָיו / מְהֵרָה לַעֲרֹב פּוֹנִים וְנוֹטִים,
כְּמוֹ אוֹרֵי שְׁלֹמֹה בִּי פְנֵיהֶם / נְסוּכִים בַּעֲנַן פֵּרוּד וְלוּטִים,
וּמִלָּיו מָשְׁכוּ גִזְרֵי לְבָבוֹת / הֲכִי סוּת הָאֱמֶת לוֹבְשִׁים וְעוֹטִים,
אֲשֶׁר מָתְקוּ [בְּלִי] לָשׁוֹן יְצַפְצֵף / בְּגַן סֵפֶר כְּמוֹ תוֹרִים וְעֵטִים.
בְּשִׁנָּיו צוּף אֱמוּנָה לַיְשָׁרִים / וּבָהֶם לַעֲגַת זֵדִים וְשֵׂטִים,
כְּקֹר מַיִם אֳהָבָיו לַאֲהוּבָיו / וְלִמְשַׂנְאָיו כְּעַקְרַבִּים וְשׁוֹטִים.
שְׁמוֹ בֶּן רֹאשׁ וְהוּא נֹפֶת וְתִירוֹשׁ / וְאִם הוּא רֹאשׁ לְרָאשֵׁי הַשְּׁבָטִים,
וְכָל יוֹצֵא לְמִלְחַמְתּוֹ בְחֶרֶב / ספר אותה(?) הוֹדֵף בְּמַטִּים.
לְךָ שָׁלוֹם, יְדִיד הָלַךְ לְדַרְכּוֹ / וְעָבַט הַנְּפָשׁוֹת בַּעֲבוֹטִים
וּבִלְתּוֹ נוֹתְרוּ כָל הַפְּגָרִים / בְּיַד סֶלַע תְּשׁוּקָתוֹ שְׁמוּטִים,
וְשָׁלוֹם עַל פְּלִיטֵי הַחֲסָדִים / – וְאַנְשֵׁי הָאֱמֶת הַיּוֹם פְּלֵיטִים –
וְכוֹכָבִים לְהָאִיר אֶת־סְפָרַד / לְמִצְרַיִם יְפִיצוּן אוֹר וּפוּטִים,
גְּבִירִים אָחֲזוּ מַדָּע וְחָכְמָה / וְצַחוֹת עוֹבְרִים אוֹתָם וְעֵטִים (?)
וְעַל אָמִיר בְּגַן הַשְׂכֵּל וּמוּסָר / אֲרָזִים לֹא עֲמָמוּהוּ וְשִׁטִּים,
אֲשֶׁר עָצְּמוּ תְהִלּוֹתָיו וְרַבּוּ / לְאֵין חֵקֶר, וְאִם שָׁנָיו מְעַטִּים,
מְאוֹרִים יִתְאֲבוּ סַפֵּר חֲסָדָיו / וְאִלּוּ יִהְיוּ דוֹבְרִים וּבוֹטִים.
יְפַלֵּט אֵל הֲמוֹנָם מִזְּמַנָּם, / הֲכִי דִינָיו לְגֵו בְּרִים שְׁפָטִים,
וְיַעְמִיד עַל סְלָעִים פַּעֲמֵיהֶם / וּמוּעָדִים לְבַל יִהְיוּ וּמָטִים.
## 
## 
## אמרו אל איש: (פ"ג)
אִמְרוּ אֶל אִישׁ מֵאֵין מוּסָר
מִפִּי דּוֹדוֹ אֹזֶן אֹטֵם
חַשֵּׁב רֵעֲךָ הַמַּעְצִיבְךָ
וּמְשַׂמֵּחַ אֹתְךָ שׂוֹטֵם.
## 
## 
## הלעד הזמן: (פ"ג)
הֲלָעַד הַזְּמָן יָדוֹ נְטוּיָה / עֲלֵי חֶמְדַּת מְתֵי הַשְכֵּל וְהוֹיָה,
וּבֵינוֹת בֹּעֲרִים יִכְלוּ יְמֵיהֶם / וְחָכְמָתָם בְּעֵינֵיהֶם בְזוּיָה?
הֲנֶעֶקְשׁוּ שְׁבִילֵי רוֹם וְחַמָּה / בְּדֶרֶךְ לֹא סְלוּלָה הִיא נְחוּיָה,
עֲדֵי קָמוּ כְלָבִים עַל זְאֵבִים / וְעִזִּים לַחֲתֹף גּוּרֵי לְבִיָּא,
מְלָאָם לֵב לְהִתְגּוֹרֵר בְּאִישׁ לוֹ / עֲלֵי גַבֵּי כְסִיל מַעְלָה בְנוּיָה.
גְּבִיר – נַפְשׁוֹ וְהַבִּינָה אֲחָיוֹת, / וְאִם תִּתְאַו אֱמֹר: תּוֹמֵי צְבִיָּה,
וְנָחַל הַגְּדֻלָּה מֵאֲבוֹתָיו / וְעוֹד נִכְסָף הֱיוֹתָהּ לוֹ קְנוּיָה,
כְּחוֹתָם הוּא בְאֶזְרוֹעַ מְזִמָּה / וְרָבִיד עַל גְּרוֹן מוּסָר וְחֶלְיָה,
תְּעוּדָתוֹ עֲנָק עַל צַוְּארוֹנֵי / בְנֵי הַדּוֹר וְעַל רֹאשָׁם לְלִוְיָה,
וְהוּא מַשְׂכִּיל בְּכָל חָכְמָה וּמָהִיר / בְּתוֹרַת אֵל כְּעֶזְרָא בֶן שְׂרָיָה,
וְהוּא הָרֹאשׁ לְפֶגֶר הַתְּעוּדָה, / וְהוּא נֶפֶשׁ וְאַךְ הִיא הַגְּוִיָּה,
לְדַעְתּוֹ אֶת אֱלֹהָיו מִנְּעוּרָיו / קְרָאוּהוּ מְתֵי מַדָּע יְדַעְיָה,
וְכָמֹהוּ תְהִי עֵינוֹ לְטוּשָׁה / רְאוֹת תֵבֵל וְאָזְנוֹ לָהּ גְּלוּיָה,
וְאַל יָשִׂים לְקוֹל סָכָל לְבָבוֹ, / – וְהַסִּכְלוּת, אֱמֶת, מַכָּה טְרִיָּה –,
וְאַל יִזְעַף לְזֵד כֶּפֶל לְבוּשׁוֹ / וּמִכָּל מַחֲמָד עֵרֹם וְעֶרְיָה.
אֱנוֹשׁ נָבוֹן, זְנַח יָגוֹן, וְתוּגָה / בְּיַד מַדָּע תְּהִי מִלֵּב דְּחוּיָה.
וּמַה־בֶּצַע לְהִתְאַנּוֹת לְיָמִים / וּמַה הוֹעִיל בְּהַרְבּוֹת תַּאֲנִיָּה? –
וְהַגַּלְגַּל עֲלֵי קַוּוֹ מְסוֹבֵב / עֲשֹׂה חֶפְצוֹ, וְכֵן יִהְיֶה וְהָיָה.
וּמִי יוּכַל לְעַוֵּת אֶת־נְתִיבוֹ / בְּחֶרֶב וַחֲנִית מַסָּע וְשִׁרְיָה,
וְהֵם הֵם מַעְגְּלוֹתָיו מִלְּפָנִים / בְּלִי אֵיבָה וְלֹא בִדְבַר צְדִיָּה,
וְהוּא יוֹרִישׁ בְּפִי הָאֵל וְיַעְשִׁיר / וְגֵַם יַשְׁפִּיל וְיַעַל מִשְּׁאִיָּה,
וְהוּא עֵצָה עֲלֵי עוֹלָם יְעוּצָה / וְהוּא הַיָּד עֲלֵי כָל חַי נְטוּיָה.
קְחָה לָךְ מִזְּמָן כִּילַי מְעַט קָט – / וְחוֹלֶה יַעֲמִיד לִבּוֹ בְּבִרְיָה.
הֲכִי תֵבֵל כְּמוֹ מַעְבָר וְשַׁחַת / כְּצוּלַת יָם וְנַחְנוּ הָאֳנִיָּה,
וְעוֹלַם הַגְּוִיּוֹת שָׂם לְנַסּוֹת / וְעוֹלַם הַנְּשָׁמוֹת שָׂם לְמִחְיָה,
וְשָׁם יֶאְרֶה אֱנוֹשׁ נִטְעוֹ וְיֹאכַל / לְפַת לֶחֶם בְּיַד חֶבְלוֹ אֲפוּיָה.
וְדוֹדִי, שׁוּב וְהִתְיַסֵּר בְּמִקְרִי / וְגֵרוּתִי בְאֶרֶץ מַאֲפֵלְיָה,
וְאֶצְמָא בָהּ לְמֵי אֹמֶר אֱמוּנָה / וְכוֹסִי מִדְּבַר שִׁקְרָם רְוָיָה.
וְהָיָה הַזְּמָן עֶבֶד רְצוֹנִי / וְחִישׁ נֶהְפַּךְ כְּמוֹ קֶשֶׁת רְמִיָּה.
וְהִנֵּנִי כְמוֹ אֹדֶם בְּאַשְׁפָּה – / וְאִם נִטְעֵי הֲדַס צָצוּ בְצִיָּה?
וְלִיגוֹן לִבְּךָ יֵרַךְ לְבָבִי / וְיוֹסִיף עַל כְּאֵב נַפְשִׁי כְּוִיָּה.
שְׂמַח, כִּי צִדְקְךָ חָמְדוּ נְבָרִים / וְעַנְוָתְךָ בְּעֵינֵיהֶם רְצוּיָה,
וְרוּם לָעַד, וְנַפְשְׁךָ הַיְקָרָה / בְּנַפְשִׁי תִהְיֶה מִצָּר פְּדוּיָה.
## 
## 
## 
## 
## תבל באיבת: (פ"ה)
תֵּבֵל בְּאֵיבַת לֵב וּבִצְדִיָּה / תִּשְׂנָא בְנֵי שֵׂכֶל וְתוּשִׁיָּה
כִּשְׁמָהּ פְּעָלֶיהָ, וְשִׁית זוֹנָה / נִקְרֵאת וְסֹרֶרֶת וְהֹמִיָּה.
תִּשְׂטֶה וְתִתְהַפֵּךְ כְּמוֹ חֹמֶר / חוֹתָם מְשַׂחֶקֶת וּבוֹכִיָּה.
לִבָּהּ לְבַב אַרְיֵה וְתֵרָא אֶל / פֶּתִי כְמוֹ עֶגְלָה יְפֵהפִיָּה.
וַיִּנְחֲלוּ דַרְכָּהּ יְלָדֶיהָ / פִּתּוּ בְאִמְרֵי שָׁוְא וּבִרְמִיָּה.
לֹא חָמְדוּ מֵהָאֱנוֹשׁ כִּי אִם / שֹׁנִים אֲשֶׁר פָּקוּ פְּלִילִיָּה.
בָּנוּ מְעוֹן עָוֶל וְלַחֹרֶב / קָרְאוּ מְכוֹנֵיהֶם וְלִשְׁאִיָּה.
הִתְהוֹלְלוּ עַד כִּי מְלָאָם לֵב / כֶּסֶל לְהָרִים יָד בְּיֹאשִׁיָּה.
פָּגְעוּ בְיוֹלַדְתּוֹ אֲשֶׁר מִכָּל / בָּנוֹת לְצוּר הָיְתָה תְרוּמִיָּה.
גֶּפֶן אֱמֶת עַל מַעְיְנֵי צֶדֶק / שֹׂגָה בְגַן יֹשֶׁר וּפוֹרִיָּה.
הֹלֵךְ אֲבֶל־אִמּוֹ בְלֵב קֹדֵר / צֹעֵק לְמִפְקָדָהּ בְּתַאְנִיָּה,
לָהּ חָל וְחָלוּ כָל־בְּנֵי תֵבֵל / לוֹ, גַּם לְבַב הַתֹּם מְאֹד נִהְיָה.
עַיִשׁ וְכִימָה אָבְלוּ, כִּי הִיא / הָיְתָה לְבַד לָהֶם שְׁלִישִׁיָּה.
גַּם הָאֲרָצוֹת רָגְזוּ, עַד כִּי / מֵהַבְּכִי לֹא שָׂגְבָה קִרְיָה.
הַט אָזְנְךָ, מִגְדַּל תְּבוּנוֹת עַל / אָשְׁיוֹת אֱמֶת בָּנוּי לְתַלְפִּיָּה,
וּלְטֹשׁ לְךָ עַיִן רְאוֹת יַד אֵל / מֵאָז אֲשֶׁר עַל הַיְּקוּם הוֹיָה.
עֵצָה יְעוּצָה הִיא, וּמִי יִהְיֶה / רָב בַּעֲצַת רַב־הָעֲלִילִיָּה.
לֹא נִבְצְרוּ מִיַּד שְׁאוֹל בִּקְרָב / חֶרֶב חֲנִית מַסָּע וְגַם שִׁרְיָה.
עַל הָאֲדָמָה הָאֱנוֹשׁ עֵירֹם / נוֹלָד וְשָׁמָּה יַהֲלֹךְ עֶרְיָה.
נַחְנוּ בְנֵי עָפָָר וְהָעָפָר / יָשׁוּב עֲלֵי אֶרֶץ כְּשֶׁהָיָה.
## 
## 
## חולת אהבים: (פ"ו)
חוֹלַת אֲהָבִים לַיְלָה בָּכֹה / תִבְכֶּה וְדִמְעָתָה עֲלֵי לֶחְיָהּ
תִּשְׂחַק פְּנֵי הַיּוֹשְׁבִים לַרְנִין / אוֹתָם – וְאֵשׁ יֹאכַל שְׁאֵר גִּוְיָהּ.
תִּתְחַל, וְאִם יָגֹז אֱנוֹשׁ רֹאשָׁהּ, / תָּעִיד: הֲכִי מֵהֶחֳלִי חִיָּהּ!
## 
## 
## חנם אדמה: (פ"ו)
חִנָּם אֲדָמָה תַעֲדֶה עֶדְיָהּ, / אוּלַי פְּתָיִים יַחְמְדוּ יָפְיָהּ –
הַבּוֹעֲרִים תַּשִּׂיא בְּמַשְׂכִּיּוֹת / חֵילָהּ, וְתַסִּיתֵם בְּטוּב מִשְׁיָהּ,
וְתַּעֲצִיב אוֹתָם בְּרֹב צִירֵי / יָגוֹן – וְכִמְעַט קָט יְהִי צָרְיָהּ.
תַּאְכִיל פְּתָיֵיהֶם מְעַט מִצּוּף / חֵילָהּ – וְנַפְשׁוֹתָם תְּשַׁו שִׁבְיָהּ,
מִי זֶה יְשָׁאֵל בַּעֲדָהּ חָשַׁב: / גִּנַּת חֲמוּדוֹת הִיא, וְזֶה פִּרְיָהּ.
## 
## 
## אנוש יראה: (פ"ו)
אֱנוֹשׁ יִרְאֶה בְּעֵין לִבּוֹ אמונה
בלי ילדיו וְהִשִּׂיג מַאֲוַיָּיו
וּמִי יֵדַע הֲיִשְׁכַּל אוֹ הֲיִסְכַּל
וְאִם יִחְיֶה וְאִם יָמוּת בְּחַיָּיו.
## 
## 
## 
## 
## הבה יליד: (פ"ו)
הָבָה יְלִיד שׂוֹרֵק אֲשֶׁר מֵאֵין / לָשׁוֹן יְפַתֵּנִי נְעִים צִבְיוֹ,
הָבָה אֲשֶׁר בּוֹ יִשְׁכְּחָה אוֹבֵד / עָמָל וּמַר נֶפֶשׁ כְּלִיל עָנְיוֹ,
לַהַב, וְאַךְ הוּרַק בְּפִי מִזְרָק / מוּצָק לְבַד מִמֵּי פְרָת גִּוְיוֹ,
חַלָּשׁ בְּמַרְאֵהוּ, וְעֵת יִגְבַּר / יִהְיוּ חֲלוּצֵי הַקְּרָב שִׁבְיוֹ,
יֹאחֵז מְאוֹר עֵינַי, וְיִתְעַלֵּם / עֵינוֹ, וְרוֹאָיו יֹאמְרוּ אַיּוֹ.
לֹא אֵדְעָה אִם הַכְּלִי יִשָּׂא / אוֹתוֹ וְאִם הוּא יַעֲמֹס כִּלְיוֹ.
מִיַּד צְבִי עַנְפֵי הֲדַס עָלוּ / מִפַּאֲתֵי שׁוֹשָׁן עֲלֵי לֶחְיוֹ.
אַגָּן שְׁתֵה עַל גַּן אֲשֶׁר לָבַשׁ / רִקְמָה וְעָטָה אֶת רְבִיד מִשְׁיוֹ.
פָּעַר שְׂפַת צָמֵא אֱלֵי מַלְקוֹשׁ / שַׁחַק עֲדֵי שָׂחַק לְמוּל בִּכְיוֹ.
כִּשְׂחוֹק בְּנֵי שֵׂכֶל לְחִיָּא יוֹם / חָלָה וְחָיָה אַחֲרֵי חָלְיוֹ.
שֻׁנּוּ פְנֵי שֶׁמֶשׁ בְּיוֹם שִׁנָּה / אֶת־עֹז פְּנֵי חִיָּא וְאֶת־יָפְיוֹ,
חֶסֶד לְחָלְיוֹ חָל וְהַשֵּׂכֶל / נִחַל וְנִצַּל הַיְּקָר עֶדְיוֹ.
חֶלְבּוֹ וְדָמוֹ שַׁי אֱלֵי צוּרוֹ / הִקְרִיב נְדָבָה, לֹא עֲלֵי מִרְיוֹ.
רִחַם כְּאָב עַל בֵּן וְלֹא פָקַד / עָלָיו עֲווֹן דּוֹרוֹ וְלֹא קִשְׁיוֹ.
כָּרַת בְּרִית שָׁלוֹם וְשָׁת סִפְרוֹ / שַׁחַר וְאֶת־הַמַּאֲפֵל עֶדְיוֹ,
בַּל יִהְיֶה מוּפָר עֲדֵי יֵקַל / תָּבוֹר וְטֶפַח יִהְיֶה עָבְיוֹ.
בּוֹ יַחְסְמוּ פִיהֶם בְּנֵי קִנְאָה / נֶגְדּוֹ וְיִבְלֹם הַזְּמָן עֶדְיוֹ.
הִכְחִיד נְדוֹדוֹ מַחֲצִית לִבִּי / גַּם מַחֲלֵהוּ הֶאֱבִיד חֶצְיוֹ.
נָטַע בְּתוֹכוֹ גַּן אֲהָבִים, הוּא / רֵאשִׁית תְּבוּאָתוֹ וְזֶה פִרְיוֹ.
מִכָּל יְקַר תֵּבֵל מְנָת חֶלְקוֹ / שָׂמוֹ וְשָׂח כִּי הוּא לְבַד דַּיּוֹ.
יִקְרָא פְנֵי אֵל לִהְיוֹת כָּפְרוֹ / מֵרָע וְשִׁלַּם בַּעֲדוֹ נִשְׁיוֹ.
אָחִי, חֲיֵה לָעַד, וְאִם יִקְרֶה / פֶּגַע אֱהִי עֻזָּא וְאַתְּ אַחְיוֹ.
## 
## 
## מנחלי בכה: (פ"ח)
מִנַּחֲלֵי בֶכֶה אֲשֶׁר נִטָּיוּ / צִיָּה וְחֹם עַל הַלְּחִי יִשְׁתָּיוּ,
הַקֹּדְרִים מִנִּי נְחָלִים יַעְבְּרוּ / עַד כִּי לְאִטָּם יֶחְמְרוּ יֶהְמָיוּ.
עַל מַה הֲרֻגֵי הַנְּדֹד יִתְגֹּלְלוּ / תָמִיד בְּדַם דִּמְעָה וּמַר יִבְכָּיוּ,
הַאִם סְנֶה חֹרֵב בְּצַלְעוֹת חֹשְׁקִים / כִּי יִבְעֲרוּ בָאֵשׁ וְלֹא יִכְלָיוּ.
עִמִּי לְהִתְגֹּרֵר בְּנֵי יוֹם חָמְדוּ / וּבְצֵל כְּנָפַי מֵאֱנוֹשׁ יֶחְסָיוּ,
הִרְבּוּ מְהוּמוֹתַי כְּשֵׂיבוֹתַי אֲשֶׁר / לֹא יִמְעֲטוּ לָעַד אֲבָל יִרְבָּיוּ.
חָלַף זְמַן חֶבֶר כְּצֵל עוֹבֵר וְכָל / מִבְחַר יְמוֹתַי כַּחֲלוֹמִים הָיוּ,
נִשְׁכַּח זְמַן נֹעַם עֲדֵי לֹא יִמְצְאוּ / אֹתוֹ מְזִמּוֹתַי בְּעֵת יִבְעָיוּ.
רִפְיוֹן יְדֵי שֶׁקֶר כְּצֹר חָזְקוּ וְעֹז / שׁוֹקֵי אֱמוּנָה מַה־מְּאֹד דָּלָיוּ,
עַד פַּעֲמֵי יִצְחָק כְּאַיִן שֻׁפְּכֻה / מֵעַל נְתִיב אֵמוּן וְלֹא נָטָיוּ,
כִּי אֶשְׁמְעָה מִפִּי חֲסָדָיו מִדְבְּרֵי / נֹעַם יְפַתּוּנִי – וְלֹא יֶאְתָיוּ.
אֵין לָאֱנוֹשׁ יִתְרוֹן בְּשֵׁמַע עַד אֲשֶׁר / יִתְרוֹן סְגֻלַּת אֹהֲבָיו יֶחְזָיוּ.
תַּאֲוָה לְכָל עַיִן! יְמַלֵּא תַאֲוַת / שׁוֹגִים בְּאַהְבָתוֹ וְאָז יִשְׁלָיוּ,
כִּי טַל כְּתָבוֹ לֹא יְכַבֶּה הַיְקוֹד / עַד כִּי בְגִשְׁמֵי תָאֳרוֹ יִרְוָיוּ,
אֶתְמַהּ לְדוֹדִים חָבְרוּ – אֵיךְ גָּוְעוּ? / וּלְאֹהֲבִים הִתְפָּרְדוּ – אֵיךְ חָיוּ?
## 
## 
## ממאפל ליל: (פ"ח)
מִמַּאֲפַל לַיִל דְּיוֹ תִּקָּחוּ וּתְנוּ פְּנֵי שַׁחַר כְּגִלָּיוֹן
וּבְיַד כְּסִיל כִּתְבוּ עֲלֵי מֵצַח עַיִשׁ לְבַל יִהְיֶה לְכִלָּיוֹן
לֶאֱחֹז בְּכַנְפוֹת הָאֲדָמָה עַד יִבְכּוּ בְּכִי יַעְזֵר בְּנֵי צִיּוֹן
לֵאמֹר הֲכִי כִּסֵּא כְּבוֹד עוֹלָם מֻגַּר עֲדֵי אֶרֶץ וְאַפִּרְיוֹן
אָבוּן אֲשֶׁר כָּל מִדְבְּרֵי פִּיהוּ הָיוּ כְּמוֹ פֶּלֶג עֲלֵי צָיוֹן
כּוֹבַע חֲסָדִים שָׂם עֲלֵי רֹאשׁוֹ וַיִּלְבְּשָׁה צֶדֶק כְּמוֹ שִׁרְיוֹן
מֵימֵי חֲסָדָיו הַזְמָן נָתַן מִגָּאֳלֵי כַּפָּיו לְנִקָּיוֹן
הַדּוֹר יְדִידַי אַחֲרָיו יָתוֹם בִּלְתּוֹ וְנִשְׁאַר הַזְמָן אֶבְיוֹן
נִקְרֵאת תְּעוּדָה רֹאשׁ וְהוּא לָשׁוֹן אוֹ הִיא כְּמוֹ לָשׁוֹן וְהוּא הֶגְיוֹן
פֶּה חָסְמוּ נֶגְדּוֹ חֲכָמִים עַד מִמַּעֲנֵה פִּיו לָקְחוּ רִשְׁיוֹן 
עָלָה כְּמוֹ אֶרֶז וְכֻלָּהַם נֶגְדּוֹ כְּמוֹ חָצִיר וְקִיקָיוֹן
הִתְנוֹדְדָה אֶרֶץ וְחוּג שַׁחַק מֵרוּץ אֲחָזוֹ כֶּאֱנוֹשׁ רִפְיוֹן
סִינַי לְפָנָיו זָע וּמָה תִּשְׁאַל לְךָ עַל גְּבוּל תָּבוֹר וְגַם שִׂרְיֹן
תּוּאַר אֲדָמָה רַק וּמִלֵּדָה תִּשְׁכַּל וּמִבֶּטֶן וְהֵרָיוֹן 
לוּ עָשׁ חֲפָצֶיהָ יְמַלֵּא אֵל כָּפְרוֹ יְלָדֶיהָ תְשַׁו פִּדְיוֹן
מָאַס שְׁכֹן תֵּבֵל וּבָחַר לוֹ שַׁחַק לְהִתְלוֹנֵן בְּצֵל עֶלְיוֹן.
## 
## 
## אמת תאות אנוש: (פ"ט)
אֱמֶת, תַּאְווֹת אֱנוֹשׁ מַיִם עֲמֻקִּים / וְחֶפְצָם מִן יְדֵי עַיִשׁ תְּלוּיוֹת –
וְהָרוּחוֹת לְחֶפְצָם נוֹשְׁבוֹת עַל / פְּנֵי יָם לֹא עֲלֵי חֵפֶץ אֳנִיּוֹת.
וְדוֹרֵשׁ מִזְמָן לִהְיוֹת כְּחֹמֶר / בְּיַד חֶפְצוֹ – כְּדוֹרֵשׁ מֵת לְהַחְיוֹת,
וּמִמַּיִם קְדֹחַ אֵש, וְהוֹצִיא / טְרֵפָה מִגְּרוֹנֵי הָאֲרָיוֹת.
וְאֵיךְ יֵאָמְנוּ אִישָׁיו – וְהִנֵּה / הֲמוֹנֵי דַבְּרוֹתֵיהֶם רְמִיּוֹת?
וְאֵיכָה יַעֲשׂוּ פֶרִי וְיִגְאוּ / עֲרָבִים מִבְּלִי מַיִם בְּצִיּוֹת?
שְׁקֹט, כִּי כָל יְמֵי עוֹלָם חֲבֵרִים / בְּמַעְשֵׂיהֶם וְהַלֵּילוֹת אֲחָיוֹת:
וְהַחַיִּים וְהַמָּוֶת – חֲלָקִים, / וְהָעשֶׁר וְהַחֹסֶר מְנָיוֹת.
## אשר בנה: (צ')
אֲשֶׁר בָּנָה עֲלֵי אֶרֶץ מְעוֹנִים / וּבָתֵּי שֵׁן וְהֵכִין בָּם עֲלִיּוֹת
וְעַמּוּדִים עֲלֵי בָתִּים רְצוּפִים / מְרוּחִים וּמַחְמַדֵּי שְׂכִיּוֹת –
לְפִי רֶגַע רְאִיתִימוֹ כְגַלִּים / בְּלִי יוֹשֵׁב, וְאַרְמוֹנָיו – שְׁאִיּוֹת.
אֱמֹר, אַיֵּה אֲשֶׁר בָּנוּ וְשָׁכְנוּ / וְנַפְשׁוֹתָם וְאַיֵּה הַגְּוִיּוֹת?
וּמַה תִּקְוָה לְאִישׁ מָוֶת יְיַחֵל / וְעֵינָיו אֶל שְׁאוֹל כָּל יוֹם תְּלוּיוֹת?
כְּאִלּוּ הַזְּמָן – נוֹקֵד, וּמָוֶת – / כְּמַאְכֶלֶת, וְכָל הַיְקוּם – כְּשֵׂיוֹת.
## 
## 
## מגורי אהבי: (צ')
מְגוּרֵי אוֹהֲבַי נוֹתְרוּ שְׁאִיּוֹת / וְשָׁבוּ אַרְמְנוֹתֵיהֶם כְּצִיּוֹת,
וּמִשְׁלָח נוֹעֲדוּ לִבְנוֹת עֳפָרִים / וּמִרְמָס נִקְרְאוּ לִבְנֵי צְבִיּוֹת,
וְתַחְתָּם רָבְצוּ הַיּוֹם נְמֵרִים / וְתוֹכָם נַעֲרוּ גוֹרֵי אֲרָיוֹת,
וְגַנִּים קִנְּנוּ שָׁם סִיס וְעָגוּר / לְקוֹנֵן נִקְבְּצוּ דַיּוֹת וְאַיּוֹת.
אֲשׁוֹטֵט אַךְ עֲלֵי קִירוֹת נְטוּיוֹת / וְאֶסֹּב הַגְּדֵרוֹת הַדְּחוּיוֹת,
וְעַפְרוֹתָם אֲחוֹנֵן אַט וְאֶרְצֶה / אֲבָנִים מֵעֲרֵמוֹתָם לְחַיּוֹת,
וְאַזִּיל מִדְּמֵי עֵינַי נְחָלִים / אֲשֶׁר לֹא יַעֲבֹר חוֹבֵל בְּצִיּוֹת.
אֲדַבֵּר בָּם וְאֵין מַקְשִׁיב וּמֵשִׁיב / לְבַד תַּנּוֹת יְתַנּוּ תַאֲנִיּוֹת.
זְמָן יָרָה בְיָדוֹ הַחֲזָקָה / שְׁכוּנֵיהֶם וּבִִזְרוֹעוֹת נְטוּיוֹת,
וְעָלוּ כָל מְשׂוֹשֵׂינוּ בְרַגְלָם / וּבִידֵיהֶם נְפָשֵׁינוּ שְׁבוּיוֹת,
וְאֵיכָה נִחְיֶה בִלְתָּם וְהָיוּ / כְּרוּחוֹת וַאֲנַחְנוּ הַגְּוִיּוֹת.
הֲמֵרֵעַי אֲנִי בוֹכֶה וְאִם עַל / נְדֹד אַחִים וּמִפְקַד הָאֲחָיוֹת,
אֲשֶׁר יָזוּב בְּאֵשׁ נוּדָם כְּבֵדִי / וְהַחֵלֶב אֲשֶׁר עַל הַכְּלָיוֹת,
וְאִם אָנוּד עֲלֵי פֵרוּד שְׁלֹמֹה / אֲשֶׁר דּוֹדָיו כְּנֹפֶת צוּף לְפֵיוֹת,
אֲשֶׁר הָיָה מְנָתִי מִגְּבָרִים / הֱיוֹת כָּל הַחֲסָדִים לוֹ מְנָיוֹת.
חֲמַדְתִּיהָ בְּמַעְלָלָיו אֲשֶׁר הֵם / לְכִתְרֵי בַעֲלֵי חֶמְדָּה שְׂכִיּוֹת,
וְכִי נִתְחַבְּרוּ רֵעָיו בְּחָכְמוֹת / מְחֻבָּרוֹת בְּטוּחוֹתָיו לְחַיּוֹת.
בְּבֹר לִבּוֹ לְבַד קָנָה נְפָשׁוֹת / הֲכִי מַעְלוֹת תְּעוּדָה לוֹ קְנוּיוֹת,
וְנָחָם בֶּאֱמוּנָתוֹ עֲדֵי כִי / בְּלִי שֵׁבֶט לְחֶפְצוֹ הֵם נְחוּיוֹת.
אֲהָבָיו הֵם כְּנֵס נִרְאוּ וּמֵהֶם / מְאֹד רַבּוּ אֲשֶׁר לֹא הֵם רְאוּיוֹת.
חֲמָסִי עַל זְמָן הִבְהִיל לְבָבִי / וְיָדָיו תּוֹקְפוֹת עָלַי וְהוֹיוֹת,
בְּנוֹתָיו פָּרְשׂוּ לִי פַח נְדֹדִים – / וְאֵיךְ אַרְיֵה יְהִי טֶרֶף לְשֵׂיוֹת?
וּמִיּוֹם נֶעְצְרוּ עָבֵי כְתָבָיו / בְּלִבִּי נִשְּׂקוּ רִשְׁפֵי כְּוִיּוֹת,
וְלִרְאוֹתָם הֲכִי עֵינַי כְּעֵינֵי / עֲרוּגוֹת אֶל יְדֵי עָנָן תְּלוּיוֹת.
## 
## 
## 
## 
## מעם אדני: (צ"ב)
מֵעִם אֲדֹנָי זֹאת יָצְאָה בְּעַם הָאֵל כַּיּוֹם לְהַפְלִיא בָּם עֵצוֹת וְתוּשִׁיּוֹת
חִדֵּשׁ לְכָל נֶפֶשׁ שִׂמְחָה בְּהִתְחַדֵּשׁ בַּיִת וְיִכְלוּ כָּל אֲנָחוֹת וְתַאֲנִיּוֹת
יֵשֵׁב כְּמִשְׁפָּטוֹ מִגְדָּל עֲלֵי כַּנּוֹ הוּקַם לְעֵין צֹפִים אֹתוֹ וְצוֹפִיּוֹת
הִנּוֹ לְעֵינַיִם תַּאֲוָה כְּתִמֹרוֹת עָלָיו וּמִקְלַעַת פְּקָעִים וּמַשְׂכִּיּוֹת
נוֹדֶה לְצוּר עָשָׂה כָּזֹאת וְאִם קָצְרוּ לְשֹׁנוֹת לְסַפֵּר אֶת חַסְדּוֹ וְכָל פִּיּוֹת
חֻדַּשׁ שְׁנַת שִׁשִּׁים וְשֶׁבַע וְגַם הֻצַּב תּוֹכוֹ לְשֵׁם מִגְדָּל בָּנוּי לְתַלְפִּיּוֹת.
## 
## 
## עינות תהום: (צ"ב)
עֵינוֹת תְּהוֹם הֵמָּה וְלֹא עֵינַיִם / וּמְקוֹם יְאוֹרִים רַחֲבֵי יָדַיִם,
אוֹ נִבְקְעוּ נִבְלֵי דְמָעוֹת לַעֲרֹף, / אוּלַי יְכַבּוּ נַחֲלֵי מֵעָיִם.
מֵאֵין הֲפוּגוֹת יִגְּרוּ, כִּי לֹא לְיוֹם / אֶחָד יְהִי הַשֹּׁד וְלֹא לִשְׁנָיִם.
אֵבֶל וְלֹא יִכְלוּ יְמֵי בִכְיוֹ עֲדֵי / יִכְלוּ כְעָשָׁן כּוֹכְבֵי שָׁמָיִם.
רָעָה אֲשֶׁר חָלָה וְלֵיל יָגוֹן, וְלֹא / שַׁחַר יְקַו לִרְאוֹת וְעַפְעַפָּיִם.
הִתְרַגְּזוּ לָהּ מוֹסְדוֹת תֵּבֵל, וְחוּג / אֶרֶץ מְרוּצָתוֹ לְיַרְכָתָיִם.
כָּסְלוֹ כְסִילִים קַו הֲלִיכוֹתָם, כְּמוֹ / תָעוּ שְׁנֵים עָשָׂר וְשִׁבְעָתָיִם,
וַתַּעֲטֶה כִימָה מְעִיל זַעַף, וְעַל / אַפֵּי בְנוֹת עַיִשׁ צְעִיף עַרְבָּיִם.
וּפְנֵי שְׁחָקִים לָבְשׁוּ קַדְרוּת, וְשַׂק / שָׂמוּ כְסוּתָם, אוֹ לְבוּשׁ כִּירָיִם;
יֵאָנְקוּ עַל הַשְּׁמוּעָה כֹאֲבִים / דּוּמָם וְרָפוּ מִצְּעֹק יָדָיִם.
יִפְעוּ כְיוֹלֵדָה וְיִשְּׂמוּ, וְאַט / יֵלְכוּ בְּלֵב נָמֵס וּפִיק בִּרְכָּיִם.
צֶפֶת יְהוּדָה סָפְתָה, גַּם נָפְלָה / אֶרֶץ עֲטֶרֶת גַּאֲוַת אֶפְרָיִם.
אֶל כָּל־מְדִינָה כִּתְבוּ לִמְתֹפְפוֹת / עַל לֵב, וְלַסֹּפְדִים עֲלֵי שָׁדָיִם.
יִוָּעֲדוּ לִצְבֹּא בְּאֶרֶץ הַצְּבִי / קִינִים, וְעִם הַבַּת יְרוּשָׁלָיִם
תַּזִּיל עֲדַת עֵינָם דְּמֵי עֵינָם וְלֹא / תִתֵּן דֳּמִי עַל שַׁעֲרֵי שַׁעְרָיִם.
עִמָּם מְתֵי רָמָה יְרִימוּן קוֹל בְּכִי / וִינַצְּלוּ עֶדְיָם וּבַעְדִיתָיִם.
אָרַח מְשׂוֹשׂ מִזְרָח, וְגִיל הַמַּעֲרָב / עָרַב, וְתַחְתָּם יִלְלַת אֶגְלָיִם.
יִתְפָּרְקוּ נִזְמָם בְּאַפְרִיקֵי, וְעַל / כָּל רֹאשׁ יְהִי חֶבֶל וּבַחְלָצָיִם.
מִסְפֵּד בְּבַת בָּבֶל לְבַל יִבֶל, וְאַל / אַדְמַת אֱדוֹם תִּדֹּם וְלֹא מִצְרָיִם.
עַל אֵם סְפָרַד יִקְרְחוּ קָרְחָה, הֲכִי / מִיַּד יְיָ לָקְחָה כִפְלָיִם.
אָנוּ פְתָחֶיהָ לְמִגְדַּל עֹז אֲשֶׁר / נָפַל, וְלִבְרִיחַ וְלִדְלָתָיִם.
וּכְעִיר פְּרוּצָה נִשְׁאֲרָה לָהּ מִבְּלִי / חוֹמָה, וְהוּא הָיָה לְחוֹמוֹתָיִם.
אָרוּר יְהִי יוֹם הֶאֱבִיד בָּרוּךְ, אֲבָל / שֶׁמֶשׁ אֲשֶׁר בָּאָה בְּתוֹךְ צָהְרָיִם.
חֹשֶׁךְ וְצַלְמָוֶת יְבַעְתוּהוּ, וְאַל / מָחָר יְהִי לוֹ לִהְיוֹת יוֹמָיִם.
שְׂרַר לְהִתְנוֹסֵס בְּרֹאשׁ הַדּוֹר וְכָל / מִשְׂתָּרְרִים בִּלְתּוֹ כְּמוֹ נַעְלָיִם.
הוּא מֵאֱנוֹשׁ נִקְרָא בְּשֵׁם גִּבּוֹר בְּלִי / שֶׁלַח, וְיוֹם לָחֶם – כְּאִישׁ בֵּינָיִם.
מֵכִין כְּלֵי אֹמֶר לְכָל מֶמֶר, וְיוֹם / רִיבוֹת יְהִי מֵנִיס לְרִבּוֹתָיִם.
אֵימָה לְפָנָיו יַחְגְּרוּ עַד יַחְרְגוּ, / כִּי אֵיךְ יְרוּצוּן מִבְּלִי שׁוֹקָיִם?
אוֹ אֵיךְ בְּלִי שֵׁן יִהְיֶה טוֹרֵף אֲרִי, / וּרְאֵם הֲיִגַּח מִבְּלִי קַרְנָיִם?
הִמְשִׁיל גְּאוֹן דֵּעוֹ עֲלֵי חֶפְצוֹ, וְכֹּל / מֹשֵׁל בְּרוּחוֹ מַאֲרִיךְ אַפָּיִם.
שַׁח עִם מְתֵי אֶרֶץ, וְאִם עַל בָּמֳתֵי / שַׁחַק זְמָמָיו סָחֲבוּ שׁוּלָיִם.
נָשָׂא אֲרוֹן לִבּוֹ אֲרוֹן עֵדוּת, וְכָל / דָּתוֹ חֲרוּתָה לוֹ בְלוּחוֹתָיִם.
גָּאוּ בְעֵינֵיהֶם רְחוֹקִים, אַךְ בְּעֵת / עָמְדוּ לְפָנָיו כָּרְעוּ אַפָּיִם.
רָאוּ אֲשֶׁר לֹא שָׁמְעוּ, עַד חָמְדוּ / רָאשִׁים לְרַגְלָיו לִהְיוֹת רַגְלָיִם.
כָּבֵד כְּבוֹדוֹ בוֹ וְהֵם קַלּוּ כְקַשׁ / נִדָּף בְּעֵת עָלוּ בְכַף מֹאזְנָיִם.
שָׂחָה בְיָם הַשְׂכֵּל וְלָכַד מַעְבְּרוֹת / חָכְמָה, וְהֵם טָבְעוּ בְמֵי אַפְסָיִם.
כָּל מַחְשְׁבוֹת יָמִים בְּיַד יִצְרוֹ כְּמוֹ / חֹמֶר בְּיַד יוֹצֵר עֲלֵי אָבְנָיִם.
הֶאְרִיךְ לְשׁוֹן צֶדֶק, וּמֶתֶג הַדֳּמִי / שָׂם עַל שְׂפַת שֶׁקֶר וּבִלְחָיָיִם.
עֵטָיו בְּפִיהֶם רוֹשׁ לְפִי שֵׂטִים, וְעַל / חֵךְ הַיְּשָׁרִים צוּף וְלִשְׂפָתָיִם.
סוּת אַלְמְנוּתָה לָבְשָׁה תוֹרָה, וְשַׂק / לֹא פִתְּחָה לָהּ מֵעֲלֵי מָתְנָיִם,
הָלוֹךְ וְצֹעֶקֶת וְחֶבֶל תַּחֲגֹר / תַּחַת שְׁלַל צֶבַע וְרִקְמָתָיִם,
כִּי נֶאֱסַף אִישׁ הַמְּאַסֵּף מַחֲנוֹת / עֻזָּהּ בְּתַחְבֻּלּוֹת וּבַעְצָתָיִם.
מִמִּי לְהָשִׁיב הַנְּפָשִׁים תִּשְׁאֲלוּ / לֶחֶם, וּמַיִם חָדְלוּ רֵחָיִם,
וּבְמִי תְגַבֵּרוּ הֲמוֹן צָרִים, וְאֵין / אֶחָד יְרַדֵּף בַּקְרָב אַלְפָּיִם?
מַמְשִׁיל הֲדָרוֹ אֶל מְאוֹר שֶׁמֶשׁ – כְּאִישׁ / דִּמָּה בְּלִי אֶחָד סְפוֹר מָאתָיִם.
אוֹ מַעֲרִיךְ דֵּעוֹ לְדַעַת הָאֱנוֹשׁ – / אֵיפָה יְהִי חֹשֵׁב כְּמוֹ סָאתָיִם.
יָדוֹ אֲשֶׁר יָרוּץ כְּבָרָק בַּכְּתָב – / אֵיכָה לְשִׁפְלוּת סָר וְלַעְצַלְתָּיִם?
גַּם צוּר לְשׁוֹנוֹ הַמְּרַדֵּף לוֹחֲמִים – / אֵיךְ הַזְּמָן הִדְבִּיק לְמַלְקוֹחָיִם?
אֵיכָה אֲנָשִׁים סָבְלוּ סִינַי עֲלֵי / שֶׁכֶם בְּלִי כֹבֶד, וּבִכְתֵפָיִם?
צָרָה אֲדָמָה מִנְּשׂוֹא שִׂיאוֹ, וּמֵ/אַמּוֹת שְׁאוֹל נִקְרָא לְאַמָּתָיִם,
עַד פָּגְעוּ בוֹ מַלְאֲכֵי שָׁלוֹם וְאָז / נִקְרֵאת מְנוּחָתוֹ בְשֵׁם מַחְנָיִם.
הַקּוֹבְרִים אִם בַּעֲפָרוֹ הָרְקְחוּ / אוֹ מִבְּשָׂמִים מִלְאוּ חָפְנָיִם.
אִם לַאֲפֵלָה יָעֲטוּ פָנָיו, הֲלֹא / מֵאוֹר פְּעָלָיו יַעֲטוּ קַרְנָיִם.
תּוּאַר אֲדָמָה כִּי יְלָדֶיהָ תְּפַת / חִנָּם וְתִקָּחֵם בְּעַפְעַפָּיִם.
תַּשְׂגִּיא כְּחוֹל סִיגִים עֲלֵי גַבָּהּ, אֲבָל / תַּחְבִּיא בְּבִטְנָהּ טוּב זְהַב פָּרְוָיִם.
יֵלְכוּ אֲנָשֶׁיהָ בְּמוֹ אִשָּׁהּ וְלֹא / יִקְחוּ רְצָפֶיהָ בְּמֶלְקָחָיִם,
יִרְבּוּ עֲשֹׂה חַיִל וְלֹא לָהֶם, עֲדֵי / יִמָּלְטוּ מֶנְהוּ בְעוֹר שִׁנָּיִם.
אֵיךְ חַף יְהִי מֵהֶם, וְחוּט אַהַב בְּפִיו / יִטְוֶה, וּבַלֵּב יֶאֱרֹג כִּלְאָיִם.
מִיַּד שְׁאוֹל דִּמּוּ לְהִנָּצֵל, וְיַד / מָוֶת עֲלֵי צַוָּאר וּבַעְקֵבָיִם,
יַשְׁקֶה בְּכוֹס אֶחָד אֲשֶׁר יִישַׁן בְּבֵית / הַשֵּׁן וּבֵין תַּנּוּר וְלִשְׂפַתָּיִם.
אֵיךְ תֶּחֱזֶה תֵבֵל וְאֵיךְ תִּשְׁמַע – / וְהוּא הָיָה לְרֹאוֹת לָהּ וְלָאָזְנָיִם.
גָּדוֹל עֲווֹן הַדּוֹר, וְאִישָׁיו חִבְּלוּ / חֶבֶל בְּמַעְשֵׂיהֶם וּבִדְרָכָיִם.
צַר לִי עֲלֵי אָחִי וְנַפְשִׁי, וַעֲלֵי / דוֹדַי אֲשֶׁר לִי נֶחְשְׁבוּ עֵינָיִם.
סָפוּ יוֹם אֶחָד – לְזֹאת לֹא אֶחְרַד / כִּי יַעַקְבֵנִי הַזְּמָן פַּעְמָיִם.
הִתְפָּרְצוּ אַחֲרָיו עֲבָדִים סֻגְּרוּ / עַל בּוֹר חֲרוֹן אַפּוֹ וּבִנְחֻשְׁתָּיִם.
הֵמָּה אֲשֶׁר בִּרְאוֹת יְצוּרָיו בַּחֲלוֹם / רָהוּ, וּמִגּוֹר סָפְקוּ כַפָּיִם,
הַיּוֹם לְפָנָיו יֵלְכוּ רוֹמָה, אֲשֶׁר / אֶתְמוֹל שְׁחוֹחַ הֵם וְלַאְחוֹרָיִם.
אִם נִסְגְּרוּ דַלְתֵי אֲדָמָה בַּעֲדוֹ, / הֵן נִפְתְּחוּ לוֹ שַׁעֲרֵי שָׁמָיִם,
וַתַּעֲלֶה רוּחוֹ מְרוֹמִים, וַעֲנַן / כָּבוֹד יְרַו קִבְרוֹ וְחַשְׁרַת מָיִם.
יִרְגַּע, וְעָלָיו הַכְּרוּבִים סוֹכְכִים / יִהְיוּ בְאֶבְרַת חֵן וּבִכְנָפָיִם.
## בנות אשר: (צ"ה)
בָּנוֹת אֲשֶׁר יֵלְכוּ נְטוּיוֹת צַוְּארֵי / גַאְוָה לְאַט וּמְשַׂקְּרוֹת עֵינָיִם,
הָלוֹךְ וְטָפוֹף הָלְכוּ וַיִּגְבְּהוּ / בִּצְבִי עֲכָסִים שֶׁעֲלֵי רַגְלָיִם,
וַיֶּחְשְׂפוּ שֹׁבֶל, וְעָדוּ מַאֲפַל / שֵׂעָר לְכַסּוֹת אֶת מְאוֹר אַפָּיִם –
פֶּתַע רְאִיתִים לוֹבְשׁוֹת שַׂקִּים עֲלֵי / גִלְדָּם וְהַחֶבֶל עֲלֵי מָתְנָיִם,
מִתְגּוֹדֲדוֹת, מִתְנוֹדֲדוֹת וּמְתוֹפֲפוֹת / עַל לֵב בְּקוֹל קִינִים, וְעַל שָׁדָיִם.
מִי הֶאֱמִין לוֹ בַזְּמָן – יַאְמִין בְּאִישׁ / כִּי יֶאֱסֹף רוּחַ בְּתוֹךְ חָפְנָיִם.
## 
## 
## נפת שפתים: (צ"ו)
נֹפֶת שְׂפָתַיִם וְיֵין שִׁנָּיִם / אוֹ צִיץ לְחָיַיִם וּמֹר אַפָּיִם,
אוֹ נָשְׁבוּ רוּחוֹת נְעוּרִים מִפְּאַת / מִכְתַּב שְׁלֹמֹה תַּאֲוַת עֵינָיִם,
מִכְתָּב כְּזֹהַר יוֹם בְּמַרְאֵהוּ אֲבָל / פָּרַשׂ דְּיוֹ עָלָיו כְּסוּת עַרְבָּיִם.
סֵפֶר כְּעֵין סַפִּיר בְּנֹפֶךְ פֻּתְּחוּ / טוּרָיו כְּמוֹ בָּבוֹת בְּעַפְעַפָּיִם,
אוֹ מִתְּכֵלֶת רָקְמוּ אוֹתוֹ יְדֵי / הָעֵט עֲלֵי חוּר מַעֲשֵׂה מִצְרָיִם.
חַלָּשׁ, וְחוֹגְרֵי הַחֲרָבוֹת יַחֲלֹשׁ / בִּקְרָב לְפִי שִׁנָּיו כְּאִישׁ בֵּינָיִם,
רַגְלִי, וְיָרִיחַ לְרָחוֹק מִלְחֲמוֹת / רֶכֶב וְלָזֹאת הוּא חָגוּר מָתְנָיִם,
דּוֹבֵר בְּלִי לָשׁוֹן וְאוֹחֵז מִבְּלִי / אֶצְבַּע וְרָץ כִּצְבִי בְּלִי רַגְלָיִם,
אִלֵּם, וְצַחוֹת מַאֲמָרָיו יִשְׁמְעוּ / שׁוֹכְנִים בְּאִיֵּי יָם וּבִסְפַרְוָיִם.
יָפִיק זְמַם כָּל יוֹדְעֵי סֵפֶר וְשֹׁד / לִכְסִיל בְּלִי סֵפֶר וּפִיק בִּרְכָּיִם.
כַּחֵץ, וְעֵת יוֹרֶה שְׁלֹמֹה מַאֲפֵל / כֶּסֶל יְלֻבַּשׁ מַעֲטֵה קַרְנָיִם.
וּבְצַוְארֵי סִפְרוֹ עֲנָקִים יַעֲרֹךְ / לֹא יַעֲרֹךְ אוֹתָם זְהַב פַּרְוָיִם,
סֵפֶר כְּרִצְפַּת שֵׁשׁ וְהַדִּבֵּר כְּמוֹ / רִצְפָּה וְשִׁנֵּי עֵט כְּמֶלְקָחָיִם,
מִלִּים וְעִנְיָנִים רְאֵה בָם וֶאֱמֹר: / מֹר מִכְּפוֹר הוּצָא וְאֵשׁ מִמָּיִם.
לִקְרַאת נְחִירִים יָצְאוּ סַמָּיו וּמֹר / עוֹבֵר בְּמָשְׁכוֹ נָטְפוּ כַּפָּיִם.
לוּ יֶחֱזוּ זֹהַר דְּבָרָיו כּוֹכְבֵי / רוּם כָּרְעוּ וַיִּקְדוּ אַפָּיִם,
אוֹ יִגְבְּהוּ שִׁירִים כְּנֶשֶׁר, הֵם לְבַד / כִּדְבַר נְבוּאוֹת קָרְעוּ שָׁמָיִם.
לֹא שָׂבְעָה עֵין הָאֱנוֹשׁ מִמַּחֲזֵה / הוֹדָם וּבָם לֹא נִמְלְאוּ אָזְנָיִם.
שׁוֹאֵל בְּעַד חָכְמַת שְׁלֹמֹה, סוּר אֱלֵי / יַם בִּין מְאֹד גָּדוֹל רְחַב יָדָיִם,
אֹדֶם גְּבוּלוֹ שָׂם וּמֵימָיו יִגְרְשׁוּ / בֹּשֶׂם וְטַעְמוֹ צוּף לְמַלְקוֹחָיִם.
אִם עָרְכוּ עִמּוֹ בְּנֵי חַיִל קְרָב / אֹמֶר וְשִׁיר – לֹא מָצְאוּ יָדָיִם,
אוֹ רוֹצְצוּ סוּסֵי בְּרָקִים אַחֲרָיו – / לָאוּ וְדַלְיוּ עַד מְאֹד שׁוֹקָיִם,
יִכְבַּד בְּיוֹם תָּבוֹר כְּעָלֶה יַעֲלֶה / לוּ יִהְיֶה עִמּוֹ בְּכַף מֹאזְנָיִם,
שֶׁמֶשׁ בְּלוֹיֵי מַחְלְצוֹתָיו תַּחֲמֹד / כִּי לָבְשָׁה מֵהֶם כְּסוּת עֵינָיִם,
הוּא הַיְּסוֹד לַבִּין וּמוֹלַדְתּוֹ, כְּמוֹ / אֶחָד יְסוֹד חֶשְׁבּוֹן לְרִבּוֹתָיִם.
הַצּוֹרְרִים אֹתוֹ וְשִׂיאוֹ חָמְדוּ / הֵם צוֹרְרִים רוּחַ בְּתוֹךְ חָפְנָיִם,
יוֹם הַנְּדֹד תִּקַּח אֲפֵלָה, יֶחְשְׁכוּ / כָּל כּוֹכְבֵי נִשְׁפּוֹ כְּמוֹ כִירָיִם,
גַּם לֵיל פְּרִידָה אַל יְשַׁחֵר יוֹם וְאַל / יִרְאֶה לְשַׁחַר אוֹר וְעַפְעַפָּיִם.
יוֹם אֵד קְרָבִים יַעֲלֶה עַד נַחֲלֵי / רֹאשׁ נָזְלוּ אַךְ עָבְרוּ אַפְסָיִם,
מַיִם אֲשֶׁר גָּבְרוּ וְכִמְעַט יִשְׁטְפוּ / לוּלֵי בְּעֵינַי נֶחֱצוּ לִשְׁנָיִם,
לֹא דָלְלוּ, כִּי מֵי אֲהָבִים שָׁאֲבוּ / מִלֵּב וְדָלוּ אֶת דְּמֵי מֵעָיִם.
לֵב יַעֲזֹב אֶת רַב שְׁלֹמֹה אַחֲרָיו / אֵיךְ יַעֲמֹד אוֹ יִחְיֶה יוֹמָיִם?
לִבּוֹת בְּדַם הָאַחֲוָה רָווּ וְגַם / מֵאֵם יְדִידוּת יָנְקוּ שָׁדָיִם.
הַתֵּר בְּמִכְתַּב יָדְךָ נִסְגָּר בְּכוֹר / אַהַב וְעֹל פֵּרוּד וּבִנְחֻשְׁתָּיִם.
נַפְשִׁי אֲמָתְךָ אַל תְּיַסֵּר, בַּעֲבוּר / כִּי לָקְחָה מִיַּד נְדֹד כִפְלָיִם.
הִנֵּה לְךָ שִׁירַת יְדִידוּת תַּעֲלֹץ / בִּשְׁמָךְ כְּשִׁיר מָחוֹל וּבִמְצִלְתָּיִם,
תִּשַּׁח לְךָ, אָכֵן יְאַו שֶׁמֶשׁ נְשׂוֹא / אוֹתָהּ עֲלֵי חֹצֶן וּבִכְתֵפָיִם,
תּוֹדֶה לְחָכְמָתְךָ, וְאִם הִיא מִמְּעִיל / בִּין עַל שְׁחָקִים סָחֲבָה שׁוּלָיִם;
תִּקְרָא: אֲנִי שִׁפְחָה לְשָׁרֵת מַהֲלָל / ״עָב תַּעֲרֹף אוֹ יִזְּלוּ עֵינָיִם״.
תֵּרוֹם עֲדֵי גָּבְהֵי שְׁחָקִים יִשְׁפְּלוּ / תִּשְׂרֶה עֲדֵי יִמַּק צְבָא שָׁמָיִם.
## 
## 
## הנה יליד סכלות: (צ"ח)
הִנֵּה יְלִיד סִכְלוּת אֲשֶׁר הוֹלִיד מַרְבֶּה דְּבָרִים מִבְּלִי עִנְיָן
בָּנָה עֲלֵי תֹּהוּ עֲלִיּוֹתָיו וּבְאֵין יְסוֹד אֵיךְ יַעֲמֹד בִּנְיָן
יָצָא לְהִלָּחֵם בְּגִבּוֹרֵי שֵׂכֵל בְּלִי שֶׁלַח וְלֹא מִנְיָן
וַיַּעַרְכוּ עִמּוֹ קְרָב אֹמֶר לוֹבְשֵׁי כְּסוּת מוֹפֵת כְּמוֹ שִׁרְיָן
עַל כֵּן מְבִינִים מִהֲרוּ לַצְדִּיק צֶדֶק וּשְׁמוֹ הָאֱמֶת דַּיָּן.
## 
## 
## יצא לבבי: (צ"ח)
יָצָא לְבָבִי בַּחֲזוֹת יַעְקֹב מֵת עַל זְרוֹעוֹת נוֹשְׂאָיו רָכַב
לֹא נֶחֱזוּ בִּלְתָּם עֲלֵי תֵּבֵל אִישִׁים בֶּעָפָר קָבְרוּ כּוֹכָב.
## 
## 
## אחות שמש: (צ"ט)
אֲחוֹת שֶׁמֶשׁ בְּלֵיל אֹפֶל עֲרוּכָה – / וְאֵיךְ שֶׁמֶשׁ תְּנוֹצֵץ בַּחֲשֵׁכָה?
וְלָהּ קוֹמָה כְתִימוֹרָה, אֱמֹר, אוֹ / חֲנִית זָהָב לְפָנֵינוּ מְעוּכָה?
וְהָאֵשׁ יַאֲדִיב גּוּפָהּ – וְתִשְׂחַק / וְדִמְעָתָהּ עֲלֵי לֶחְיָהּ שְׁפוּכָה.
וְאִם לָמוּת תְּהִי נוֹטָה – בְּהָתֵז / אֱנוֹשׁ רֹאשָׁהּ תְּחִי מֵאֵין אֲרוּכָה.
וְלֹא שַׁרְנוּ לְפָנֶיהָ בְרִיאָה / בְּעֵת אַחַת מְשַׂחֶקֶת וּבוֹכָה!
## 
## 
## כוכבי זקנים: (צ"ט)
כּוֹכְבֵי זְקֻנִים מִלְּחָיַי דָּרְכוּ אָכֵן בְּעֵינַי מֵאֲפֵלָה חָשְׁכוּ
עָלוּ בְּלֵיל שַׁחֲרוּת עֲלוֹת שַׁחַר עֲדֵי נֵרוֹת בְּחוּרוֹתַי כְּפִשְׁתָּה דָּעֲכוּ
עָלוּ עֲלֵי מִצְחִי כְּנִיצוֹץ מִן יְקֹד אוּרֵי יְגוֹנִים אֶת קְרָבַי חָרְכוּ
רִשְׁפֵּי יְקֹד בֵּינוֹת צְלָעַי וַעֲלֵי קַדְרוּת קְוֻצּוֹתַי כְּשָׁנִים שָׁפְכוּ
טָחוּ בְּנֵי יָמִים עֲלֵי פּוּךְ שַׂעֲרִי שֹׁהַם וְחוֹרַי עַל תְּכֵלֶת נָסְכוּ
וַיַּחְלְפוּ לִי מַחְלְפוֹת סִיגִים בְּבֹר כֶּסֶף וְעַל דָּת עָבְרוּ כִּי נָשְׁכוּ
רַצֵּי כְּסָפִים הֵם וְאִם מִלַּהֲבוֹת חִצֵּי חֲנִיתוֹת שֶׁבְּלִבִּי מָעֲכוּ
צִירִים יְחַוּוּ מִבְּלִי לָשׁוֹן בְּעֵת קֶשֶׁת תְּמוּתָה לַאֲסוֹנִי דָּרְכוּ
נָא שִׁחֲדוּ מִכֹּחֲכֶם בַּעֲדִי וְעַל כִּי שָׂחֲקָה שֵׂיבָה עֲלֵי רֹאשִׁי בְּכוּ
מָה יָקְרוּ עָלַי יְמֵי נֹעַר וּמָה מָּתְקוּ לְחִכִּי לוּ מְעַט יִמָּשְׁכוּ 
חִישׁ נִסְחֲפוּ לִפְנֵי יְמֵי זֹקֶן וְלֹא הִתְמַהְמְהוּ רֶגַע וְעֹרֶף הָפְכוּ
עַל הַבְּחוּרִים אֶהֱמֶה אוֹ עַל פְּקֹד אַחִים בְּמִזְרָח אֶת יְמִינִי תָּמְכוּ
שֹׁכְנֵי פְּאַת קֶדֶם וְאֹתָם יֹשְׁבֵי פֵּאוֹת עֲלֵיהֶם לַאֲדֹנִים נָסְכוּ
מִמֹּר וְנֹפֶת קֹרְצוּ יוֹם כָּל בְּנֵי אִישׁ מֵעֲפַר אֶרֶץ וְחֹמֶר נֶחְתְּכוּ
גּוּפוֹת עֲלֵי אֶרֶץ וְרַעְיוֹנִים עֲלֵי כַּנְפֵי כְּרוּבֵי מַעְלָה יִתְאַבְּכוּ
אַרְזֵי חֲסָדִים נִטְּעוּ עַל מֵי תְּהוֹם אָכֵן שְׂעִפֵּיהֶם בְּיָד עָשׁ סֻבְּכוּ 
לֹא עָמְמוּ אוֹתָם עֲצֵי עֵדֶן בְּגַן הָאֵל וְכָל הַיְקוּם בְּצִלָּם סָכְכוּ
הָרֵי תְּהִלּוֹת יִכְבְּדוּ יוֹם הַרְרֵי קֶדֶם כְּחֹמֶר יוֹצְרִים יִתְהַפְּכוּ
אִם קָפְצוּ עָבִים יְדֵיהֶם מֵעֲרֹף גִּשְׁמֵי נְדָבוֹת מִלְּשׁוֹנָם נִתְּכוּ
לִקְרַאת עֲגוּמִים יֵצְאוּ וּלְשׁוֹאֲלֵי הוֹן לֹא יְבִישׁוּן בֶּאֱמֹר לָהֶם חֲכוּ
וַיַּעֲבִירוּ קוֹל לְלֶחֶם דָּת אֲשֶׁר פָּרְסוּ עֲלֵי שֻׁלְחָן מְזִמָּה עָרְכוּ
וּלְכָל צִמְאֵי בִּין לְכוּ אֶל נַחֲלֵי שֵׂכֶל וְאֶל יֵינֵי תְּעוּדָה מָסְכוּ
וּשְׁדֵי תְּבוּנוֹתָם נְכוֹנִים יוֹם בְּיַד כֶּסֶל שְׁדֵי אֵם הַתְּבוּנָה מֹעֲכוּ
רֹפְאִים וְאִלּוּ הָרְפָאִים חִתְּלוּ חָיוּ וְלוּ בִּמְעֵי אֲדָמָה הֻמְּכוּ
חֹזִים בְּכוֹכָבִים עֲתִדֹת הַזְּמָן כִּי מִבְּלִי רֶגֶל שְׁחָקִים דָּרְכוּ
שָׁרִים וְשִׁירֵיהֶם עֲנָקִים כִּי בְּכוּר שֵׂכֶל וּמִצְרַף הַתְּעוּדָה הֻתְּכוּ
מֹשְׁכִים בְּשֵׁבֶט סֹפְרִים לַהֲדֹף מְתֵי סֵפֶר וְכִשְׁלָטִים לְעֵת צָר חָשְׂכוּ
עֵטִים אֲבָל חִצִּים צְרִי גִּלְעָד בְּרֹק פִּיהֶם וְשִׁנֵּיהֶם כְּנָחָשׁ יִשְּׁכוּ
דֹּבְרֵי נְגִידִים יוֹם הֲתֻלִים חִפְּאוּ כָּל בַּעֲלֵי צַחוֹת וְשֶׁקֶר נָסְכוּ
לוּ עַל יְדֵי תֹּם הָאֲנָשִׁים יָרְשׁוּ עֶצֶר לְבַדָּם בָּאֲדָמָה מָלְכוּ
אִם בַּזְּמָן שָׂרִים מְלָאָם לֵב עֲרֹךְ לָהֶם תְּהִלּוֹתָם אֱלֹהִים בֵּרְכוּ
כֹּפֶר אֲנִי לִימֵי שְׂשׂוֹנִים נָעֲמוּ כֹּפֶר הֲכִי לִצְבָא עֲלוּמִים עָרְכוּ
וּפְדוּת לְלֵילוֹת נָהֲרוּ עִמָּם וְהֵן בִּלְתָּם מְאוֹרֵי יוֹם בְּעֵינַי נִזְעֲכוּ
יָמִים מְגָדֵינוּ פְּרִי הַשְׂכֵּל וְיֵין צֶדֶק בְּכֹסוֹת הָאֱמוּנָה נָסְכוּ
קָצְרוּ שְׁנוֹת עוֹלָם בְּחֶבְרָתָם כְּמוֹ בִּלְתִּי פְּנֵיהֶם הָרְגָעִים אָרְכוּ 
בָּתֵּי יְדִידוֹת לִי זְמָן בָּנָה אֲבָל לֹא הֶאֱרִיךְ כִּמְעַט עֲדֵי יֵחָנְכוּ
נַפְשִׁי בְּתַפּוּחֵי אֲהָבִים רִפְּדוּ לִבִּי בְּכֹסוֹת הַיְּדִידוֹת סִמְּכוּ
לֹא חֻבְּשׁוּ פִּצְעֵי נְדוֹדִי עַד אֲשֶׁר אֹתָם בְּשֶׁמֶן מִדְבְּרֵיהֶם רִכְּכוּ
כִּמְעַט בְּיוֹם נוּדָם דְּמָעַי יִגְבְּרוּ לוּלֵי יְקוֹדֵי לֵב הֲמוֹנָם לִחֲכוּ
יִמָּאֲסוּ לִבִּי וּמוֹרָשָׁיו בְּעֵת זְכָרָם וְעַל עֵינַי לְאַט יִתְהַלְּכוּ
שִׁירֵי יְדִידוֹת מַהֲרוּ אֶל מִדְבְּרֵי אַבְקַת אֲשׁוּרֵיהֶם לְהִתְאַבֵּק לְכוּ
יִגְאוּ בְּעוֹד יִתְהַלְּלוּ בָּהֶם בְּנֵי תֵּבֵל וּבִשְׁמָם הַיְקוּם יִתְבָּרְכוּ.
## 
## 
## גבירי בלתך: (ק"א)
גְּבִירִי, בִּלְתְּךָ עֵינַי מְבַכִּים / וְעַל מִפְקָדְךָ דָמַי מְפַכִּים,
וְהַיָּמִים עֲלֵי צִדִּי צְנִינִים / וְהַלֵּילוֹת בְּרוֹאוֹתַי לְשִׂכִּים –
וְהָיוּ עִמְּךָ יָמַי נְעִימִים / וְלֹא הִתְעָרְבוּ קָשִׁים וְרַכִּים.
וּמִיּוֹם נוּדְךָ אָנוּד יְחִידִי / וּבֵינוֹת בּוֹעֲרִים מַעְרִיב וּמַשְׁכִּים,
עֲיָרִים מִבְּלִי מֶתֶג – וְסוּסִים / מְיֻזָּנִים בְּעֵינֵיהֶם וּמַשְׁכִּים.
אֲנִי עִמָּם כְּגֶבֶר בֵּין פְּרָאִים / וְשַׁחַל עִם עֲדַת קוֹפִים וְתֻכִּים.
וְלֹא אֶרְאֶה לְבַד פָּנִים זְעוּמִים, / וְלֹא אֶשְׁמַע לְבַד מִלִּים מְדַכִּים,
וְיוֹם שָׁלוֹם יְהַבִּיעוּ בְפִיהֶם – / פְּצָעִים הֵם צְפוּנֵיהֶם וּמַכִּים.
אֲפַת לִבִּי בְתוֹחֶלֶת – וְאֶרְאֶה: / בְּאֵין תִּקְוָה יְסוּפוּן הַמְחַכִּים!
וְכִמְעַט יִמְעֲדוּ רַגְלֵי זְמָמַי / בְשׁוּרִי כִּי לָרִיק לִבּוֹת מְזַכִּים.
וְלִי אֹמֶר לְמַשְׂכִּילִים מְסַכֵּל / וְלֵב מַעְרִים פְּתָיֵיהֶם וּמַחְכִּים,
דְּבָרִים יִכְשְׁרוּ לִפְנֵי מְלָכִים / וּבַל יִתְיַצְּבוּ לִפְנֵי חֲשֻׁכִּים.
וְאוּלַי אוֹרְךָ יָאִיר כְּקֶדֶם / וְלוּ יָצִיץ מְעַט מִן הַחֲרַכִּים!
## 
## 
## יום הנדד המר: (ק"ב)
## 
יוֹם הַנְדֹד הַמַּר וְהַנִמְהָר / אֹתִי בְּיֵין הַתַּאֲוָה הִשְׁכִּיר
אֵשֵׁב מְשׁוֹמֵם בֵּין פְּרָאִים, אֵין / דּוֹרֵש לְנַפְשִי בָם וְלּא מַזְכִּיר
לִשְֹמֹאל אֲנִי קֹרֵא וְאֵין עֹנֶה / אֶפְנֶה עֲלֵי יָמִין וְאֵין מַכִּיר.
## 
## 
## פני האל לבד: (ק"ב)
פְּנֵי הָאֵל לְבַד תָּמִיד אֲחַלֶּה / וְסוֹד לִבִּי לְאָדָם לֹא אֲגַלֶּה,
וּמַה בֶצַע בְּיַד גֶּבֶר לְגֶבֶר? / וּמַה הוֹעִיל בְּשִׂפְתֵי רָשׁ לְנִקְלֶה?
מְאַס תֵּבֵל, אֲשֶׁר תַּשְׁפִּיל גְּאוֹנָהּ / בְּיָדֶיהָ, וְקִנְיָנָהּ תְּבַלֶּה,
וּבָנִים יָלְדָה הֵמָּה שְׁנַיִם: / בְּבִטְנָהּ – מֵת, וְעַל גַבָּהּ – מְחֻלֶּה!
## 
## 
## קו אחרי: (ק"ב)
קַו אַחֲרֵי קָו הַאֱנוֹשׁ יִדַּל וּמְעַט מְעַט יָמוּת עֲדֵי יִכְלֶה
חֹנֶה וּמַסַּע אַחֲרֵי מַסַּע יֵלֵךְ אֱלֵי שַׁחַת וְשָׁם יִבְלֶה.
## 
## 
## במה אודה: (ק"ג)
בַּמָּה אוֹדֶה לִגְבִיר דֵּעוֹת / עִמִּי כָל־עֵת לַעְשׂוֹת יַפְלֵא,
יִבְלוּ יָמִים כְּרָקָב אַךְ / חֶסֶד יִגְמֹל אֵינוֹ בוֹלֶה.
זָרַח בַּדּוֹר לָאִיר פָּנָיו / כַּחְנוֹת שֶׁמֶשׁ מַזָּל טָלֶה.
אִם נִכְלָאו עָבֵי חָכְמָה / גֶּשֶׁם שִׂכְלוֹ לֹא יִכָּלֶה.
מִמַּשְׂאַת שִׁיר נָעִים שָׁלַח / יָבֹא אֵלַי רוּחַ מָלֵא.
הִמְשָׁה מִיָּם רַעְיוֹן אַבְנֵי / מוּסָר, מֵהֶם טוּרִים מִלֵּא.
מִלִּים דָּמוּ לָאֵשׁ, אָכֵן / הָיוּ עַל חֹם לִבִּי אֶגְלֵי
טַל הַחֶסֶד לִכְבּוֹת רִשְׁפֵּי / לִבִּי, לַשִּׂיג תִּקְוָה יִכְלֶה.
הֵאִירוּ עֵין עִוֵּר וּלְאַט / אָזְנֵי חֵרֵשׁ הוֹדָם גּוֹלֶה.
מוֹפֵת נִמְצָא בַּדּוֹר לִדְרֹשׁ / מִפִּיו מִשְׁפָּט כִּי יִפָּלֵא,
וַיֹּאמֶר כִּי עָרֵב לִקְחִי / עִמּוֹ מָתְקוּ לוֹ נוֹזְלֵי
שִׁירִי, וַאְנִי אַגִּיד אֵמוּן / וּלְבָבִי עַל צִדְקוֹ יִגְלֶה,
כִּי יוֹם אֶצְמָא מֵחֹם כֶּסֶל / מִבּוֹר שִׂכְלוֹ מֵי בִין אֶדְלֶה,
וּבְעֵת יֶחְשַׁךְ אוֹר מַחְשָׁבִי / מֵאוֹר דֵּעוֹ נֵרוֹ אַעְלֶה.
יִתְאַפַּק עַל צֹרֶךְ יָמִים / לִבִּי, וּלְנוּד יוֹסֵף יֶאְלֶה,
וָאֶחְשֹׁב אֶת־רֹחַב תֵּבֵל / מֵאֵין פָּנָיו בָּתֵי כֶלֶא.
דּוֹדִי, חָשְׁבוּ יָמִים עָלַי / רָעָה לָשׂוּם אוֹתִי גוֹלֶה,
וּבְפָנַי הֵעֵזּוּ מֶצַח / וּבְכָל רֶגַע בִּי יִתְפַּלֵא,
תָּקַע אוֹתִי יָתֵד, אַךְ כָּל / כֵּלֵי צוּקָיו עָלַי תּוֹלֶה,
כַּמָּה אָרוּץ לַעְשׂוֹת מִצְוַת / פִּיךָ וֶהְיוֹת כִּמְעַט שׁוֹלֶה,
וַיְמָאֵן לֵב רָצוּף צִירִים / גַּם אֵשׁ פֵּרוּד אוֹתוֹ קוֹלֶה,
אֵיכָה אוּכַל עוֹד הִתְכַּבֵּד / וּזְמָן הָרַע אוֹתִי מַקְלֶה?
וּבְתֵת אֹדֶם לִבְדֹלָחַי / יָעִיד בּוֹ כִּי הוּא מִנִּבְלֵי
חֶרֶשׂ, עַד כִּי שָׁפַל דֶּגֶל / הַשִּׁיר וַיְהִי עֻזּוֹ נִקְלֶה,
וּנְגִידֵי שִׁיר הָעֵת אֹמַר / וָאֶשָּׂא אֶל אָזְנָם מִשְׁלֵי
שֵׂכֶל, יֹאמְרוּ כִּי הוּא מִדְבַּר / עִמְקֵי שָׂפָה אוֹ מַהְתַלֵּי
רֵקִים, עַל כֵּן הִנְנִי כַנֵּר / יָאִיר, אָכֵן גּוּפוֹ יִכְלֶה.
אוֹחִיל לָאֵל אוּלַי יָרִים / יַלְדֵי שֵׂכֶל יָרְדוּ פֶלֶא.
## 
## 
## בני הט: (ק"ד)
בְּנִי הַט אָזְנְךָ אֶל מַאֲמָרִי / וְאַל תִּהְיֶה לְמוּסָרִי עֲרֵלָה,
וְכָתְבֵהוּ עֲלֵי לוּחַ לְבָבָךְ / לְבַל יִמַּח וְלֹא בִפְנֵי מְגִלָּה,
וְאִם אַתָּה עֲדֶן צָעִיר לְיָמִים, / בְּעֵינַי נַפְשְׁךָ הַיּוֹם גְּדוֹלָה,
הֲכִי יֵשׁ בֵּן וְלוֹ טַעַם זְקֵנִים / וְשָׂב עוֹטֶה מְעִיל נֹעַר כְּשִׂמְלָה.
יְהוּדָה, מַעֲלַת דּוֹדִים וְהוֹרִים / שְׁאַל בַּעְדָהּ, וְאִם יָרְדוּ שְׁאוֹלָה.
הֲכִי חָלְפוּ – וְזִכְרוֹנָם כְּשֶׁמֶשׁ / אֲשֶׁר לֹא תֶחֱסַר לָעַד תְּהִלָּה,
בְּנֵי עֶלְיוֹן, בְּנֵי אַנְשֵׁי תְבוּנָה, / וְהֵמָּה הַקְּרוּאִים לוֹ סְגֻלָּה,
וְלָהֶם עֹז בְּצוּרֵמוֹ וְכָבוֹד / וּבִלְבָבָם לְאַהְבָתוֹ מְסִלָּה.
וְהַמַּשְׂכִּיל – אֲשֶׁר יִשְׁמֹר דְרָכָיו / כְּפִי יָכְלוֹ וְלֹא יַשִּׂיג גְּבוּלָה,
וְיִבְחַר אֶת־עֲמַל גּוּפוֹ לְנַפְשׁוֹ / וְלַגּוּף לֹא תְהִי נַפְשׁוֹ עֲמֵלָה,
וְיִתְבּוֹנֵן בְּמַעְלוֹת הַנְּפָשׁוֹת, / וְיוֹרֶדֶת יְהִי מַכִּיר וְעוֹלָה,
וְיִוָּעֵץ בְּמִצְוַת הַחֲכָמָה / וְלֹא יַשְׂכִּיל לְתַאְווֹת הַסְּכָלָה,
כְּפִי דַעְתּוֹ יְהִי אוֹתָהּ מְיַסֵּר / וְעִמָּהּ יַעֲשֶׂה כָל יוֹם פְּלִילָה.
מְעַט שֵׁנוֹת, בְּנִי, וּמְעַט תְּנוּמוֹת, / מְעַט עַצְלָה, מְעַט שָׁתֹה וְאָכְלָה,
וּבֹא אֶל גַּן נְטָעוּהוּ שְׂעִפֵי / עֲצֵי שׂוֹרֵק, וְלֹא אַלּוֹן וְאֵלָה,
וְתִירוֹשׁוֹ לְהַשְׂמִיחַ וְצִצָּיו / לְהָרִיחַ וְעָלֵהוּ תְעָלָה,
כְּעָגִיל הוּא לְאַף גֶּבֶר וְעָגִיל / עֲלֵי יָדָיו וְעַל לִבּוֹ מְצִלָּה.
קְרָא אוֹתוֹ וְצֵא מֵעִלְּגֵי פֶה / וְעַם לוֹעֵז וּמִשָּׂפָה בְלוּלָה,
וְהַמְלִיחַ בְּמִדְבָּרָיו לְשׁוֹנָךְ / לְבַל אִמְרָתְךָ תִהְיֶה תְפֵלָה.
גְּמוּלִי שִׂים נְצוֹר חֻקִּי, וּמִכֵּן / הֲיִשְׁאַל אָב לְבַד זֹאת הַגְּמוּלָה?
וּמוּסַר יוֹלְדָךְ יִהְיֶה לְרֹאשָׁךְ / לְלִוְיַת חֵן וְתוֹכַחְתּוֹ תְהִלָּה,
וְלִימִינוֹ עֲמֹד לָזִין וְיִצְחָק / יְהִי לִשְׂמֹאל שְׁנֵי זֵיתִים וְגֻלָּה.
וְשָׁלוֹם רָב כְּפִי דוֹדַי וְאִם הֵם / מְעַט בִּכְאֵב וְנַפְשִׁי הָאֲמֻלָה,
אֲשֶׁר הֵעִיק זְמָן תַּחְתָּהּ בְּגָלוּת / כְּמוֹ תָעִיק בְּעָמִיר הָעֲגָלָה.
לְמַעַנְכֶם אֲנִי קוֹרֵא אֱלֹהַי / וּבַעַדְכֶם אֲנִי נוֹשֵׂא תְפִלָּה,
וְאוּלַי תִהְיוּ גָּדֵר לְפֶרֶץ / זְמָן הִרְחִיב בְּיַד אֵיבָה וְעַוְלָה,
וְאֵין מַעְצוֹר לְיַד הָאֵל לְהַפְלִיא / וְעִמָּכֶם יְהִי עוֹשֶׂה לְחֻמְלָה,
וְעוֹד לָכֶם יְהִי מִשְׁפַּט יְרֻשָּׁה / בְּנַחְלַתְכֶם וּמִשְׁפַּט הַגְּאֻלָּה.
יְהוּדָה, עוֹד שְׁמָךְ יֵצֵא בְתֵבֵל / וְזִכְרָךְ יַעֲנוּ עַל כָּל מְסִלָּה,
וְיוֹם יִקָּרְאוּ אֶל עָל נְבוֹנִים / יְהוּדָה יַעֲלֶה לוֹ בַתְּחִלָּה.
## 
## 
## וכל שגה: (ק"ז)
וְכָל שֹׁגֶה בְּהוֹן עוֹלָם וְחֵילוֹ וְהֶאֱמִין בַּזְּמָן הָרָע וְהֶבְלוֹ
וּפִתָּהוּ בְּחֶלְקַת מַאֲמָרָיו וּבִלְשׁוֹנָם יְלָדָיו כִּזְבוּ לוֹ
דְּעֶה כִּי יַשְׁקְ צוּפוֹ מִיְּמִינוֹ וְרֹאשׁ פֶּתֶן יְרַוֶּה מִשְּׂמֹאלוֹ
וּמָה בֶּצַע בְּקִנְיָן לַאֲחִי לֵב וּמֶה הֹוֶה לְאָדָם בַּעֲמָלוֹ.
## 
## 
## אבכה ואולי: (ק"ז)
אֶבְכֶּה וְאוּלַי מֵי בְּכִי יוֹעִילוּ כִּי תּוֹלְדוֹת יוֹם לַעֲשׂוֹת הִגְדִּילוּ
אָרִיד בְּמֵי דִּמְעִי לְהוֹרִיד לַהֲבוֹת קִרְבִּי וְהֵמָּה לַעֲלוֹת יַעְפִּילוּ
מָה לַדְּמָעוֹת יִגְבְּרוּ עָלַי בְּלִי חֶפְצִי וְטֶרֶם אֶשְׁאֲלָה יַשְׁאִילוּ
אַבְלִיג לְנֶגֶד צֹרְרַי פֶּן יִשְׂמְחוּ אַךְ לוּ צְפוּנַי יַחְפְּשׂוּ יָגִילוּ
תָּעוּ בְּעִי יָגוֹן שְׂעִפַּי מֵרְאוֹת אִם יַאֲמִינוּ בּוֹ וְאִם יַשְׂמִילוּ
אָסְפוּ בְּנֵי יָמִים עֲלֵי נַפְשִׁי הֲמוֹן תּוּגוֹת וְגוֹרָל לַחֲתֹף הִפִּילוּ
מִי הוּא אֲשֶׁר הֵעִיר שְׁמוּעָה מִפְּאַת יָם לָהּ כְּסִילִים כֶּאֱנוֹשׁ יָחִילוּ
אוּלַי שְׁקָרִים נָחֲלוּ הַקּוֹרְאִים אוּלַי בְּהַבְלֵי הַחֲלוֹם יַהְבִּילוּ
קָצְפוּ בְּנֵי יָמִים וְקָפְצוּ לַעֲשׂוֹת כָּלָה וְלַשְׁמִד הַיְקָר הוֹאִילוּ
יוֹם פִּזְּרוּ חֶבְרַת עֲלִיצוֹתַי אֲבָל נִדְחֵי מְצוּקִים בַּעֲדִי הִקְהִילוּ
שֹׂרֵק אֱמוּנָה אֵיךְ זְמֹרָיו שִׁחֲתוּ בּוֹ אַשְׁכְּלֹת חֶסֶד אֲשֶׁר הִבְשִׁילוּ
הַיּוֹם הֲבִינוֹתִי יְדִידַי כִּי יְדֵי מָוֶת צְבָא רוֹם עַד תְּהוֹם יַשְׁפִּילוּ
יוֹם שִׁכְּלוּ אִמּוֹ יְדַּעְתִּימוֹ הֲכִי עָשׁ מִיְּלָדֶיהָ אֱמֶת יַשְׂכִּילוּ
לוּ יָדְעוּ הַקֹּבְרִים מָה נָשְׂאוּ שַׁי אֶל נְאוֹת מִדְבָּר וּמָה הוֹבִילוּ 
קֶבֶר יְכִילֵהוּ וְהָרִים גָּבְהוּ דִּמּוּ נְשֹׁא שִׂיאוֹ וְלֹא הֵכִילוּ
אֶפְעֶה כְּיוֹלֵדָה לְמִצְעַר יֹלְדָיו וּלְשֹׁד צְעִירָיו שֶׁכְּבַר הִבְשִׁילוּ
גַּם רָעֲמוּ פָּנַי לְמַעֲלָלָיו אֲשֶׁר פָּנָיו לְעֻמַּת שׁוֹאֲלָיו הִצְהִילוּ
דּוֹדָיו אֲשֶׁר הִרְוָה בְּצוּף הָאַהֲבָה דּוֹדָיו בְּמוֹתוֹ לַעֲנָה הֶאֱכִילוּ
בּוֹ שָׂמְחוּ לִבּוֹת וְהַיּוֹם מִכְּאֵב רוּחַ וְשֵׂבֶר יִצְעֲקוּ יֵילִילוּ
הִתְגּוֹדְדוּ עָלָיו גְּדוּדֵי אֹהֲבָיו עַד כִּי לְבֻשֵׁיהֶם בְּדָם הִגְאִילוּ
מֹשֵׁל עֲלֵי הוֹד הַזְּמָן אֵיכָה יְדֵי עָפָר עֲלֵי הוֹד תָּאֳרוֹ הִמְשִׁילוּ
אֵיכָה מְיֻדָּעָיו הֱרִיצוּהוּ לְבוֹר שַׁחַת וְאֹתוֹ אֹהֲבָיו הִבְהִילוּ
אִם רַחֲמֵי אֵל לָקְחוּ אֹתוֹ הֲלֹא הוֹרָיו לְעָבְדוֹ מֵאֱנוֹשׁ הִבְדִּילוּ
חֶסֶד אֲשֶׁר קָנוּ וְעֹז הִתְנַחֲלוּ לִנְזִיר בְּנֵיהֶם נַחֲלָה הִנְחִילוּ
אִישִׁים אֲשֶׁר שֵׂבֶר יְקַוּוּ אַחֲרָיו לֹא לָטְשׁוּ עַיִן וְלֹא הִשְׂכִּילוּ
אִם יָזְמוּ דַּמּוֹת לְשֶׁמֶשׁ תָּאֳרוֹ אִמְרוּ תְּהִלּוֹתָיו לְמִי יַמְשִׁילוּ
מָה יַחְמְדוּ תֵּבֵל יְלָדִים הָרְתָה אוֹ מָה יְקַוּוּ בָּהּ וּמָה יוֹחִילוּ
אֶתְמַהּ לְחוֹשְׁקִים בָּהּ עֲדֵי לֹא אֵדְעָה אִם שָׁכְלוּ דַּרְכָּהּ וְאִם הִסְכִּילוּ
מִיַּד שְׁאוֹל לֹא יִגְאֲלוּ נַפְשָׁם בְּכָל חַיִל תְּחָנֵּמוֹ וְלֹא יַצִּילוּ
יִגְעוּ לְהִשָּׂגֵב בְּיוֹם מָוֶת וְאֵין עֹזֵר לְנַפְשָׁם בַּאֲשֶׁר יוֹעִילוּ
מַקְלֶה כְּבוֹדָהּ כָּל מְלִיצִים כִּבְּדוּ וּמְכַבְּדֶיהָ בֹּעֲרִים הִזִּילוּ
יָמִים כְּשִׁבֹּלֶת יְצוּרִים שָׁטְפוּ וּכְשִׁבֲּלֵי קָמָה יְקוּם יָמִילוּ
יִתְנַצְּלוּ עֶדְיָם וְאָכֵן בָּעֲרוּ אִם יַעֲדוּ אֹתוֹ וְאִם יַצִּילוּ
יִקְחוּ נְפָשֵׁינוּ וְגוּפֵינוּ אֲשֶׁר יִשָּׁאֲרוּ כִּסְחִי בְּבוֹר יָטִילוּ
גָּרִים עֲלֵי אֶרֶץ וְגֵרִים בָּהּ הֲלֹא יִתְבּוֹנְנוּ כִּי עַד שְׁאוֹל יַאֲהִילוּ
יִתְעַתְּדוּ כֻּלָּם לְגַלֵּיהֶם וּבַל יִרְאוּ וְיִרְאוּ עַד גְּבוּל הִגְבִּילוּ
תֵּימָן וְצָפוֹן מֵעֲפַר קִבְרוֹ לְאַף עֹבֵר כְּמוֹר עֹבֵר לְאַט הַאֲצִילוּ
לֹא אֶשְׁאֲלָה עָנָן לְהַשְׁקֹתוֹ הֲכִי עֵת חִבְּלוּ מֵימָיו וְעֵת הוֹעִילוּ
דַּי לוֹ בְּדִמְעַת כָּל מְתֵי חֶסֶד אֲשֶׁר מִצּוּר לְבָבוֹת יוֹם לְיוֹם הִזִּילוּ
מוּסָר בְּמוֹתוֹ יִהְיֶה לִבְנֵי חֲלוֹף לוּ לָקְחוּ מוּסָר וְלוּ הִשְׂכִּילוּ.
## 
## 
## ידידותם כברק: (ק"ט)
יְדִידוּתָם כְּבָרָק אוֹ בְּתֵבֵל נֶחֱזֶה כַּחֲלוֹם
וְהֵם נֹשְׁכִים בְּשִׁנֵּיהֶם וְאָכֵן יִקְרְאוּ שָׁלוֹם.
## 
## 
יְדִידוּתָם כְּבָרָק אוֹ בְּתֵבֵל נֶחֱזֶה כַּחֲלוֹם
וְהֵם נֹשְׁכִים בְּשִׁנֵּיהֶם וְאָכֵן יִקְרְאוּ שָׁלוֹם.
## 
## 
## מעונות מענותי: (ק"ט)
מְעוֹנוֹת מֵעֲנוֹתִי נֶאֱלָמוֹת וְאָזְנֵיהֶם שְׁמֹעַ לִי עֲרֵלוֹת
וְאָנוּ שַׁעֲרֵיהֶם מִבְּלִי אִישׁ וְדַרְכֵיהֶם בְּלִי עֹבֵר אֲבֵלוֹת
עֲנַן עֵינַי לְאַט יַזִּיל דְּמָעוֹת וְאַךְ הֵמָּה בְּדַם לִבִּי מְהוּלוֹת 
כְּאִלּוּ שִׁקֲתוֹת מַיִם בְּקִרְבִּי וְרֹאשִׁי יָם וּבִצְלָעַי מְצוּלוֹת
וּמָה הוֹעִיל בְּצַעֲקִי אֶל גְּדֵרוֹת פְּרוּצוֹת מִמְּטַר בִּכְיִי וּבָלוֹת
יְצָאוּנִי שְׁכוּנֵיהֶם וְעָלוּ בְּרַגְלֵיהֶם לְבָבוֹת הָאֲמוּלוֹת 
וְהָלְכוּ הֵם לְמַסְעֵיהֶם וְזִכְרָם יְחַזֵּק הַנְּפָשׁוֹת הַנְּחָלוֹת
וּבִמְקֻצְעֹת מְגוּרֵיהֶם קְצִיעוֹת וְרֵיחַ אָהֳלֵיהֶם כָּאֲהָלוֹת
עֲלֵיהֶם אֶהֱמֶה אוֹ עַל בְּחוּרוֹת אֲשֶׁר מִיּוֹם לְיוֹם הוֹלְכוֹת וְדַלּוֹת
בְּנֵי יָמִים חֲמָדוּנִי וְשָׂמוּ לְמַחֲמַדֵּי עֲלִילוֹתַי עֲלִילוֹת
הֱדִיחוּנִי וְשָׂכוּ אֶת אֳרָחַי וְיָסֹלּוּ עֲלֵי דַּרְכִּי מְסִלּוֹת 
קְוֻצּוֹתַי כְּאוֹר הַיּוֹם לְבָנוֹת וְרוֹאוֹתַי בְּפוּךְ לַיִל כְּחוּלוֹת
וְאַמְעִיט אֶת תְּנוּמָתִי לְהַרְבּוֹת תְּבוּנָתִי וְחָכְמָתִי לְהַפְלוֹת
וְאָגִיד אֶת שְׁנוֹתַי כָּל שְׁנוֹתַי לְפַתֵּחַ דְּלָתוֹת הַנְּעֻלוֹת
וּבִדְרֹשׁ הַתְּבוּנָה עֹז לְנַפְשִׁי עֲלֵי כָּל עֹז וּבִלְבָבִי מְסִלּוֹת 
וְאֵשׁ לֵב חוֹמְדַי אָרוּץ לְכַבּוֹת בְּתַחְבֻּלוֹת וְנֵר דּוֹדַי לְהַעְלוֹת
בְּפִי אַזִּיל מְטַר חֶפְצָם בְּנַחַת וְאוֹר שַׁחַק בְּלַפִּידִים וְקוֹלוֹת
קְטַנָּה נֶחְשְׁבָה תֵּבֵל בְּעֵינַי הֲכִי לָהּ בִּקְּשָׁה נַפְשִׁי גְּדֹלוֹת
וְיֵחָשְׁבוּ פְּעָלַי בֵּין פְּעֻלּוֹת מְתֵי הַדּוֹר נְגֹהוֹת בָּאֲפֵלוֹת
וְאַסְתִּירֵם בְּעַנְוָתִי וְאָכֵן יְפִיצוּן הֵם עֲדֵי שַׁחַק תְּהִלּוֹת
יְצוּרַי נוֹצְרוּ עַל קַו וּמִי זֶה אֲשֶׁר יַשִּׂיג בְּפֹעַל אֵל גְּבֻלֹת
וְהָנְחַלְתִּי חֲסָדִים מִקְּדוּמַי וְהוֹסַפְתִּי לְאֵלֶּה הַנְּחָלוֹת
שְׁאַל נָא בַּעֲדִי כּוֹכְבֵי שְׁחָקִים הֲכִי לֹא יֶחֱזוּ לָךְ מַהֲתַלּוֹת 
מְהוֹלָלַי יְחַוּוּ מַהֲלָלַי וְחוֹמְדַי מַחֲמַדַּי עַד לְכַלּוֹת
וְהֵם כָּאֵשׁ אֲשֶׁר תִּשְׂרֹף וְאָכֵן תְּעוֹלֵל אֶת עֲשַׁן בֹּשֶׂם לְהַעְלוֹת
וּמִשֵּׂכֶל זְמָן צָפַן לְבָבָם וְרַגְלֵיהֶם דְּרֹךְ יֹשֶׁר עֲצֵלוֹת
רְצוֹנָם לַאֲבִיד חֶפְצִי וְאָכֵן רְצוֹנִי מִשְׁאֲלוֹת לִבָּם לְמַלֹּאת
וּפִיהֶם יִמְלְאוּ בִּשְׂחוֹק לְפָנַי וְטֻחוֹתָם בְּאֵשׁ קִנְאָה אֲכוּלוֹת 
גְּמַלְתִּים טוֹב וְאֵיכָה מִגְּמוּלֵי חֲלֵב מַדָּע אֲבַקֵּשׁ לִי גְּמוּלוֹת
וְאֵיךְ גֶּבֶר יְקַו לֶאֱרוֹת בְּיָדוֹ פְּרִי כַּנּוֹת בְּצִמָּאוֹן שְׁתוּלוֹת
וְשִׁירוֹתַי חֲלִי כֶּתֶם וְאַיֵּה אֱנוֹשׁ יַכִּיר פְּנִינֵי שִׁיר וּמִלּוֹת
עֲלָמוֹת לֹא יְדָעָן אִישׁ וְאֵיכָה לְאִישִׁים בֹּעֲרִים יִהְיוּ בְּעוּלוֹת
צְרֻרוֹת יִהְיוּ נֶצַח וּבַאֲבֹד נְדִיבִים יֵשְׁבוּ לָעַד בְּתוּלוֹת 
כְּבֻדּוֹת עַל אֲנָשִׁים לֹא כְּבֵדוֹת וְקַלּוֹת עַל נְפָשִׁים לֹא נְקַלּוֹת
וְהָעֵת יַעֲלוּ עַל חוּג לְשׁוֹנִי בְּנוֹת עַיִשׁ בְּחוּג שַׁחַק אֲפֵלוֹת
לְהַעְדּוֹת גַּרְגְּרוֹת יָמִים יְלִדְתִּים מְמֻלָּאִים בְּתַרְשִׁישֵׁי תְּהִלּוֹת
יְשׁוּטוּן מִבְּלִי רֶגֶל עֲמָקִים וְהָרִים יַעֲלוּ מֵאֵין נְעָלוֹת
וְלֹא יִשָּׁכְחוּ מִפִּי יְצוּרִים עֲדֵי יִשָּׁכְחוּ יָמִים וְלֵילוֹת
כְּאִלּוּ מִלְּשׁוֹן חֹזִים לְקוּחוֹת וּמֵרוּחַ קְדֹשִׁים הֵם אֲצוּלוֹת
וְהָאֹפֶל דְּיוֹ לָהֶם וְהָעֵט יְמִין שֶׁמֶשׁ וְהַיָּמִים מְגִלּוֹת.
## 
## 
## לבבי יחרד: (קי"א)
לְבָבִי יֶחֱרַד לָצֵאת אֲלֵיהֶם / וְעֵינַי יִזְּלוּ מַיִם עֲלֵיהֶם
וְיֵלְכוּ יֶחְמְרוּ, כִּי מִמְּקוֹרֵי / כְּבֵדִי נִמְשְׁכוּ מֵי נַחֲלֵיהֶם.
אֲדַמֶּה כִּי יְכַבּוּ אֵשׁ קְרָבַי, / וְאָכֵן נוֹקְדוּ בָם גַּחֲלֵיהֶם.
בְּיָדָם נִפְקְדָה נַפְשִׁי בְּצֵאתָם / וְאֵיךְ אוֹתָהּ אֲמַשֵּׁשׁ בֵּין כְּלֵיהֶם,
אֲחוֹנֵן אֶת־עֲפַר רַגְלָם וְאֶשַּׁק / בְּדֶרֶךְ צָעֲדוּ בָהּ שַׁעֲלֵיהֶם,
וְאֵיךְ אֶתְאַב לְמַרְאֵיהֶם וּבֵינוֹת / קְרָבַי תָּקְעוּ אֶת־אָהֳלֵיהֶם,
וְאֵיךְ מִקֹּר וְחֹם אִירָא עֲלֵיהֶם / וְהֵם בֵּינוֹת צְלָעַי צִלֲלֵיהֶם,
וְרוּחָם אֵיךְ אֱהִי שֹׁאֵף וְזֵכֶר / שְׁמָם יִשָּׂא לְאַלְפֵי מֹשְׁלֵיהֶם,
לְאַחִים מָשְׁלוּ עַל הַלְּבָבוֹת – / הֲכִי צֶדֶק וְחֶסֶד מֹשְׁלֵיהֶם,
מְאוֹרִים, גָּזְלוּ שֶׁמֶשׁ וְסַהַר / מְאוֹרֵיהֶם, וְאַךְ הֵם גּוֹזְלֵיהֶם,
וְהָרִים עָרְכוּ תָבוֹר וְחֶרְמוֹן, / וְאִם גָּדְלוּ עֲלֵיהֶם מִגְדְּלֵיהֶם,
וְעֵת עִמָּם יְהוּ עוֹלִים בְּמֹאזְנֵי / אֱמוּנָה – חָסְרוּ אֶת־מִשְׁקְלֵיהֶם.
עֲצֵי עֵדֶן עֲלֵי פַלְגֵי תְעוּדָה / וְנַחְלֵי הַחֲסָדִים נַחְלֵיהֶם.
עֳפָרִים, אַךְ בְּמִלְחֶמֶת חֲכָמִים / בְּפִיהֶם יִטְרְפוּ אֶת־שַׁחֲלֵיהֶם,
וּבִמְרוּצַת בְּנֵי הַשְׂכֵּל עֲיָרִים / הֲיַשִּׂיגוּ לְאִטָּם יַעֲלֵיהֶם?
בְּפִיהֶם רִפְּאוּ חוֹלֵי יְגוֹנִים / וּמִלֵּיהֶם יְקִימוּן כּוֹשְׁלֵיהֶם,
וְהִשְׁאִילוּ לְכָל דּוֹרֵשׁ חֲפָצָיו / עֲדֵי הָיוּ עֲנָנִים שֹׁאֲלֵיהֶם,
יְדֵיהֶם לִמְּדוּ מַתָּן לְיָמִים / עֲדֵי הִתְנַדְּבוּ כָּל־נֹכְלֵיהֶם.
יְאַו סַהַר הֱיוֹת כֶּתֶר לְרֹאשָׁם / וְעַיִשׁ עִם יְלָדֶיהָ חֲלֵיהֶם,
וּבִבְלוֹיֵי חֲלִיצוֹתָם יְפָאֵר / זְמָן שָׂרָיו וּבִשְׂרוֹךְ נַעֲלֵיהֶם,
בְּאֵין יָד הַלְּבָבוֹת שֹׁלְלֵיהֶם / וְעֵינַיִם בְּלִי פֶה אֹכְלֵיהֶם.
כְּאִלּוּ אֵל עֲלֵי חֶפְצָם יְצָרָם / וְעַל פִּיהֶם הֱכִינָם פֹּעֲלֵיהֶם.
דְּמֵי עֵינַי לֹא יִתְּנוּ עַד / בְּחַסְדָּם יִהְיוּ הֵם גֹּאֲלֵיהֶם,
וְאִמְרֵי פִי לְהַזּוֹת מֵי רְצוֹנָם / עֲלֵיהֶם מִלְּבַד חֵן מִשְׁאֲלֵיהֶם,
וְלִפְנֵיהֶם לְאַט צֶדֶק יְהַלֵּךְ / וְגַם יָשִׂים לְדֶרֶךְ מַעְגְּלֵיהֶם.
## 
## 
## אני הים: (קי"ב)
אֲנִי הַיָּם וּבִי דָּגִים יְרֻצוּן וְדוֹדִים יִמְשְׁכוּ אֹתָם אֲלֵיהֶם
בְּעוֹד חֻמָּם יְדִידִי חוּשׁ לְאָכְלָם וְגוּרָה מִשְּׁתוֹת מַיִם עֲלֵיהֶם.
## 
## 
## יונים בניהם: (קי"ג)
יוֹנִים בְּנִיהֶם נָשְאוּ אֵלֵינוּ / וּבְלִי דְמָעוֹת קוֹנְנוּ עָלֵינוּ
וַיְתוֹפְפוּ עַל לֵב וְכַף נִסְפֹּק עֲלֵי / יָרֵךְ וְנִתֵּן בַּבְּכִי קוֹלֵנוּ.
נָפִיץ בְּדֹלָחֵי דְמָעוֹת מֵעֲנָק / עַיִן וְיִבְעָרוּ כְּגֶחָלֵינוּ,
וַיּאֲדִימוּ מִדְּמֵי כָבֵד וְאֵשׁ / תִּיקַד [בְּקִרְבֵּנוּ וְגַם תֹּאכְלֵנוּ].
דִּמְעָה תְרַגֵּל בַּעֲלוּמֵינוּ וְגַם / תַּגִּיד צְפוּנֵינוּ לְשׁוֹן אֶבְלֵנוּ.
תּוֹעִים בְּמִדְבַּר הַנְּדֹד נֵלֵךְ, בְּאֵין / עַיִן נְגַשֵּׁשָׁה בְּעִי אָפְלֵנוּ.
הָיָה כְלֹא הָיָה זְמַן נֹעַם, וְאֶל / מַרְאוֹת חֲלוֹם דָּמוּ יְמֵי הֶבְלֵנוּ.
עָפוּ בְּכָתֵף כָּל שְׁלוֹמֵינוּ כְּמוֹ / גָלוּ שְׁכֶם אֶחָד יְמֵי גִילֵנוּ.
שַׁאְלוּ: הֲיִזְרַח אוֹר בְּחָשְׁכֵּנוּ, וְאִם / יִבָּקְעוּ עוֹד שַׁחֲרֵי לֵילֵינוּ?
אוֹ הַזְּמָן אָסַר לְבַל יָפִיק זְמַם / נַפְשׁוֹת חֲכָמֵינוּ וּמַשְׂכִּילֵינוּ?
קִנְאוּ יְלָדָיו מַעֲלוֹתֵינוּ עֲדֵי / הִתְגּוֹלְלוּ חִנָּם עֲלֵי גָדְלֵנוּ,
גָּדְרוּ דְרָכֵינוּ וְיָסֹלוּ עֲלֵי / אָרְחוֹת חֲפָצֵינוּ וּמִשְׁאָלֵינוּ,
יָזְמוּ לְהַשְׁאוֹת אֶת־מְעוֹנֵנוּ וּמֵ/אָרְצוֹת מְגוּרֵינוּ לְהַבְדִּילֵנוּ,
מֵהֵיכְלֵי עֹנֶג הֱדִיחוּנִי בְּאַף / וּלְבַת אֱדוֹם חָשׁוּ לְהוֹבִילֵנוּ,
הָפְכוּ כְּחֹמֶר יוֹצְרִים לִבּוֹת בְּנֵי / אַהַב וְרֹאשׁ נָשְׂאוּ לְהַשְׁפִּילֵנוּ.
לֹא דַי לְאָחֵינוּ בְגֹד בָּנוּ עֲדֵי / רֹתֶם נְדֹד מִנּוּ לְהַאְכִילֵנוּ,
סָכְלוּ עֲשֹׂה לִמְאֹד, וְאַךְ יוֹם יָצְאוּ / סוּת תַּאֲוָתָם עָזְבוּ אֶצְלֵנוּ,
וּבְשׁוּר קְרוֹבֵינוּ בְלִי חֵטְא רָחֲקוּ / שַׂמְנוּ בְיִצְחָק מֵאֱנוֹשׁ כִּסְלֵנוּ,
רָמָה יְמִינֵנוּ בְּאַחְוָתוֹ עֲלֵי / תֵבֵל, וַעֲלֵי עָשׁ נִסְחֲבוּ שׁוּלֵינוּ,
מִיּוֹם בְּצִיצַת רֹאשׁ אֲהָבָיו אָחֲזָה / עַל הַרְרֵי עֹז עָמְדוּ רַגְלֵינוּ,
לִקְחוֹ יְבִינֵנוּ, וְאִם נִסְכַּל יְצַו / רוּחַ אֱלֹהִים בּוֹ לְהַשְׂכִּילֵנוּ.
וּבְיוֹם זְמָן בּוֹגֵד יְכַחֵשׁ בֶּאֱמֹר, / כִּי אֵין בְּיָדוֹ יֵשׁ לְהַנְחִילֵנוּ –
יָגִיל בְּהַשְׁלִיט עַל חֲמוּדָיו שׁוֹאֲלָיו / וּבְמַעֲשֵׂי יָדָיו לְהַמְשִׁילֵנוּ.
נוֹדֵב, וְלוּ נַפְשׁוֹ נְשָׁאֵל מִהֲרוּ / שִׂפְתֵי נְדִיבוֹתָיו לְהַשְׁאִילֵנוּ.
עַד לֹא קְצֵה חַסְדּוֹ נְאַחֵז לַעֲרֹךְ / יִכְלוּ חֲרָזֵינוּ וּמַהְלָלֵינוּ.
נַגִּיד, אֲבָל לֹא הַחֲדָשׁוֹת, כִּי אֲשֶׁר / יֵדְעוּ יְשִׁישֵׁינוּ וְעוֹלָלֵינוּ.
אִמְרוּ לְיִצְחָק כִּי יְדִידָיו בֶּאֱסוּר, / יָחִישׁ עֲצַת שִׂכְלוֹ לְהַצִּילֵנוּ.
מִשְׁפַּט גְּאֻלָּה לוֹ, לְמַעַן הוּא שְׁאֵר / שֵׂכֶל, לְזֹאת יָחוּשׁ וְיִגְאָלֵנוּ.
לוּ יֶחֱמָרוּ רַחֲמָיו אָז יֶהֱמוּ / בֵּינוֹת פְּרָאִים חָבְרוּ עָלֵינוּ.
בֵּין בּוֹעֲרִים, אָכֵן בְּעֵינָם חָכְמוּ, / עַד סָכְלוּ, כִּי יִסְכְּלוּ שִׂכְלֵנוּ,
בֵּינָם אֲנַחְנוּ כַּהֲדַסִּים בַּעֲצֵי / יַעַר, וְאָכֵן נָבְלוּ עָלֵינוּ.
שָׁלוֹם לְךָ, רָחוֹק וּמִתְגּוֹרֵר בְּצֵל / צַלְעוֹת לְבָבֵינוּ וּבִכְסָלֵינוּ!
דַּע כִּי בְמִכְתַּב יָדְךָ פִּצְעֵי נְדֹד / נַחְבֹּשׁ וְנִחְיֶה אַחֲרֵי נָפְלֵנוּ,
יָקִים עֲלֵי סֶלַע פְּעָמֵינוּ וְגַם / מִבּוֹר שְׁאוֹנֵי הַנְּדֹד יַעְלֵנוּ.
## 
## 
## על הדמי: (קי"ד)
## 
עַל הַדֳּמִי תִבְטַח בְּחוּל חִילְךָ/ אוֹ בַּבְּכִי, כֹּאֵב, תְּשַׁו כִּסְלֶךָ?
עַד מֶה לְבַכּוֹת תִּהְיֶה שֹׁאֵל דְּמֵי / כָבֵד, וְהוּא נָדִיב בְּהַשְׁאִילֶךָ!
מַה־בִּצְעֲךָ תָמִיד בְּהִתְנוֹדֵד, וּמַה / יִסְכֹּן לְךָ דֶמַע וְיוֹעִילֶךָ?
יוֹרִישֶׁךָ הַלֵּב יְקֹד הָאֵשׁ, וְכֵן / עַיִן הֲמוֹן מַיִם תְּהַנְחִילֶךָ,
הֵם מִבְצְרֵי תִקְוָתְךָ יוֹם הַקְּרָב, / הֵם תֶּלְיְךָ לִלְחֹם וְהֵם כֵּלֶיךָ!
נָפַל בְּהִתְאוֹנֵן וְקוֹנֵן חֶבְלְךָ / וּסְפוֹד וְהַקְרִיחַ בְּגוֹרָלֶךָ,
וּזְמָן לְךָ הֵצִיק, וְחוֹתָם צַר בְּעֵין / מַדָּעֲךָ הֵם מֶרְחֲבֵי חֶדְלֶךָ.
נוֹעַ וְנוֹחַ הֵם חֲלִיפוֹתָיו, וְכֹל / הַיּוֹם יְשַׁחֶרְךָ לְהַבְהִילֶךָ,
וַיַּשְׁקְךָ מֵי רֹאשׁ בְּעֵת צִמְאָה, כְּמוֹ / מִנָּה פְּרִי לַעְנָה לְהַאְכִילֶךָ.
הִכְחִיד יְדִידֶיךָ וְאַחֶיךָ שְׁכֶם / אֶחָד וְאֵין שָׂרִיד בְּאֹהָלֶךָ.
עָפוּ מְשׂוֹשֶׂיךָ כְּמוֹ קַשׁ מִפְּנֵי / רוּחַ וְנָגֹלוּ שְׁמֵי גִילֶיךָ,
עַד שָׂמְךָ מָשָׁל בְּפִי תֵבֵל, וְשָׁת / חִידָה לְכָל־יָבוֹא מְרִי אֶבְלֶךָ.
מִי רַגְלְךָ מִמּוֹט יְהִי תוֹמִיךְ וּמִי / בַּצַּר יְהִי עִמְּךָ לְהַצִּילֶךָ,
אוֹ מִי יְהִי עֶזְרָה בְּיוֹם עֶבְרָה וְעַל / מִי יוֹם מְהוּמָה תַּעֲזֹב חֵילֶךָ?
הַיּוֹם אֲשֶׁר בּוֹ צָלֲלָה אָזְנִי בְּמוֹת / יוֹסֵף, מְנֻדָּח יִהְיֶה אָפְלֶךָ,
תֹּאבַד וְלֹא תִחַדְּ בְּסוֹד יָמִים, אֲבָל / יִקַּחֲךָ אֹפֶל וְיִגְאָלֶךָ.
עֵץ רַעֲנָן, הָשְׁקָה בְמֵי שֵׂכֶל, אֱמֹר: / אֵיכָה בְּפֶתַע נָבְלוּ עָלֶיךָ,
סוּפָה גְנָבַתְךָ וְשָׁרְשָׁךְ שֵׁרְשָׁה / מִתּוֹךְ עֲרוּגָתְךָ וְסָר צִלֶּךָ!
הֵילֵל בְּנוֹ שַׁחַר, הֲנָפַלְתָּ וְאֵיךְ / לֹא זָע צְבָא מָרוֹם לְקוֹל נִפְלֶךָ?
אַבִּיט פְּנֵי שֶׁמֶשׁ וְאַךְ לֹא אֶחֱזֶה / הַהוֹד אֲשֶׁר אָז נָתְנוּ עָלֶיךָ.
אֶשְׁאַף לְרֵיחַ מֹר, וְאִם לֹא יַעֲרֹךְ / בָּשְׂמֵי זְמָמֶיךָ וּמַעְלָלֶיךָ,
וָאֶטְעֲמָה נֹפֶת וְלֹא יִמְתַּק לְפִי / כִּדְבַשׁ אֲמָרֶיךָ וְצוּף מִלֶּיךָ.
לֹא נָעֲמָה אָזְנִי בְּקוֹל כִּנּוֹר בְּעֵת / טוּב לִקְחֲךָ אֶזְכֹּר וְהוֹד קוֹלֶךָ.
אֶלְעַג לְנוֹזְלֵי עָב בְּזָכְרִי מִשְׁבְּרֵי / יָם אֶצְבְּעוֹתֶיךָ וּבִשְׁעָלֶיךָ.
יִתְיַעֲצוּ שָׂרִים וְאַךְ לֹא אֶשְׁמְעָה / בֵּין מוֹעֲצוֹתָם תֹּלְדוֹת שִׂכְלֶךָ.
עָצְמָה תְלָאָתְךָ כְּפִי עָצְמָךְ וְכֵן / מַכְאוֹבְךָ גָּדַל כְּפִי גָּדְלֶךָ.
תִּכְלֶה – וְתִתְחַדֵּשׁ תְּהִלָּתְךָ, אֲבָל / תִּרְקַב – וְהוֹדְךָ חַי וּמַהְלָלֶיךָ.
מִי יִתְנֵנִי כָפְרְךָ, אָחִי, וּבִי / תִפְגַּע תְּמוּתָה בַּל קְרֹב אֵלֶיךָ,
נַדְתִּי יְמֵי חַיַּי עֲלֵי נוֹדְךָ וְהֵן / אֶתְאַו לְקֶבֶר לִהְיוֹת חַבְלֶךָ.
אֵלָיו אֲנִי קוֹרֵא לְרָחוֹק: אַחֲלַי, / קֶבֶר, וְקִבְרִי אֶחֱצֹב אֶצְלֶךָ!
צִדְקָךְ לְפָנֶיךָ יְהִי הֹלֵךְ וְשָׁם / יָכִין צְעָדֶיךָ וּמַעְגָּלֶיךָ,
תִּשְׁכַּב וְלֹא תִפְחַד וְרַחְמִי יֹצְרָךְ / הֵם מַאֲמִינֶיךָ וּמַשְׂמִילֶיךָ,
דַּי קִבְרְךָ כָּל־עֵת עֲנַן כָּבוֹד יְרַו / אֹתוֹ וְטַל אֹרוֹת יְהִי טַלֶּךָ!
## 
## 
## נדו ימי השחרות: (קט"ז)
נָדוּ יְמֵי הַשַּׁחֲרוּת – עַל כֵּן / אָנוּד בְּעוֹדִי חַי לְאוֹר הִלָּם,
וַיִּזְרְחוּ בִי כּוֹכְבֵי זִקְנָה – / אַךְ אֶצְעֲקָה חָמָס עֲלֵי אָפְלָם.
הָיוּ יְמֵי חֶלְדִּי כְּצֵל עוֹבֵר / אוֹ כַחֲלוֹם אוֹתוֹ אֱנוֹשׁ חָלָם,
הָיוּ כְּלוֹא הָיוּ, וְחִישׁ נָטוּ / הֵמָּה וְעֶדְנָתָם, וְסָר צִלָּם.
נָמוּ בְחוּרוֹתַי וְהֵקִיצוּ / צִירַי – וְיָשְׁנוּ הֵם שְׁנַת עוֹלָם,
בָּם צָהֲלוּ פָנַי, וְעַל אֹפֶל / לֵיל מַחְלְפוֹתַי נָתְנוּ טַלָּם.
אֵיכָה זְמָן שִׁנָּה מְאוֹר פָּנַי? / אֵיכָה בְאִשֵּׁי הַנְּדוֹד קָלָם?
אֶשְׁאַף לְאַרְצוֹתַי, עֲדֵי אֹמַר: / חָרְבוּ! – וְהֵם עוֹמְדוֹת עֲלֵי תִלָּם,
וּלְשׁוֹכְנֵיהֶם – עַד אֲדַמֶּה כִּי / סָפוּ וְתַמּוּ הָאֱנוֹשׁ כֻּלָּם.
הִפְלוּ לְהָרַע לִי בְּנֵי יָמִים, / זָדוּ וְהִכְבִּידוּ מְאֹד עֻלָּם,
אוֹתִי בְאֵיבָה הָדְפוּ אֶל עָם, / מֵהֶם מְאוֹר עֵין הָאֱמֶת נֶעְלָם,
הִשְׂתָּרֲרוּ רָשָׁיו עֲלֵי רָאשָׁיו, / נָפְלוּ נְפִילֵיהֶם בְּיַד נִפְלָם.
אֶשְׁמַע דְּבַר פִּיהֶם – וְאֶתְבּוֹשֵׁשׁ, / אֵשֵׁב בְּמוֹשְׁבוֹתָם כְּאִישׁ נִכְלָם,
לֹא אֵדְעָה אִם סָכְלוּ שִׂכְלִי, / אוֹ כָסְלוּ כִּי אֵדְעָה כִסְלָם.
אֶשְׁמֹר לְפִי מַחְסוֹם וְאֶשָּׁמֵר, / אֶסְכֹּן – וְאוּלַי בַּדֳּמִי אֶשְׁלָם.
## 
## 
## צאה לך: (קי"ז)
צְאָה לְךָ אֶל חֲצַר מָוֶת וְהַבֵּט יְשֵׁנֶיהָ וְתִהְיֶה בּוֹשׁ וְנִכְלָם
רְאֵה גּוּפִים מְכֻסִּים בָּאֲבָנִים וְהֶעָפָר יְצוּעֵיהֶם וְצִלָּם
וְזֹאת הָיְתָה מְנוּחָתָם וְחֶלְקָם בְּעוֹד תֵּבֵל וּבָתֵּימוֹ לְעוֹלָם.
## 
## 
## והשכמנו: (קי"ז)
וְהִשְׁכַּמְנוּ הֲלוּמֵי יֵין יְדִידֹת / וְאֵין בָּנוּ לְהִתְהַלֵּךְ יְכֹלֶת
אֱלֵי כַר נָפְחוּ רוּחֵי בְשָׂמָיו / וְהֵרִיחוּ כְּקִדָּה אוֹ שְׁחֵלֶת
וְשֶׁמֶשׁ רָקְמָה פָנָיו בְּצִצִּים / וְעָלָיו פָּרְשׂוּ בֶגֶד תְּכֵלֶת.
## 
## 
## 
## 
## חרדה לבשה: (קי"ז)
חֲרָדָה לָבְשָׁה תֵבֵל וְאֵימָה / לְהַוָּתִי וְרָגְזָה הָאֲדָמָה
וְנָעוּ מוֹסְדוֹתֶיהָ לְמִקְרִי / וּמַפַּלְתִּי אֲשֶׁר אֵין לָהּ תְּקוּמָה,
וְנִבְהָלוּ שְׁכוּנֶיהָ וְרָפוּ / יְדֵיהֶם מִמְּצֹא כֹחַ וְעָצְמָה,
וְעָלַי סָפְדוּ כוֹכְבֵי שְׁחָקִים / וְלִי הִתְנוֹדְדוּ סַהַר וְחַמָּה,
לְשֶׁבֶר הֶחֱרִיד לִבִּי וְאָזְנִי / לְקוֹל תִּתּוֹ גְּלוּיָה וַאֲטוּמָה.
שְׁמוּעָה אֵין לְלֵב אַרְיֵה יְכֹלֶת / סְבֹל אוֹתָהּ, וְאֵיךְ נֶפֶשׁ עֲגוּמָה?
הֲכִי יָזַם זְמָן לַכְרִית שְׁאֵרִית / בְּנֵי אָבִי וְהִפְלִיא בִי נְקָמָה,
וְהִשְׁמִיד כָּל מְיֻדָּעַי וּפָגַע / בְּמִשְׁפַּחְתִּי בְּכָל עֶלֶם וְעַלְמָה,
וְקֶדֶם רָץ עֲשֹׂה חֵפֶץ לְבָבִי / וְתַאְוָתִי כְעֶבֶד אוֹ כְאָמָה,
וְכֵן חֻקּוֹ לְהִתְבָּאֵשׁ בְּחַפִּים / וְלַשְׁלִים עִם מְתֵי דָמִים וּמִרְמָה,
וְטוֹבָתוֹ לְכָל כִּילַי עֲדוּפָה / וְאֵיפָתוֹ לְכָל נָדִיב זְעוּמָה.
וְכָל חַף יַהֲלֹךְ יָחֵף וְיִרְחַץ / הֲלִיכָיו כָּל אֲחִי כֶסֶל בְּחֵמָה.
זְמָן יָעַץ לְהַחֲיוֹתִי וְאַחַי / לְהָמִית מַה־מְּאֹד קָשַׁר וְרִמָּה,
וְאֶת־פִּי הֶאֱכִיל לַעְנַת חֲרוֹנוֹ / וְהִרְוַנִי בְרֹאשׁ זַעַם וְחֵמָה,
וְאֶזְעַק מִכְּלוּא בֵית הַנְּדֹדִים / וְאָהִימָה בְּמַאְסַר הַמְּהוּמָה.
וְאֵיךְ יַעְמֹד בְּלִי יוֹסֵף לְבָבִי – / הֲיִחְיֶה גוּף אֱנוֹשׁ מֵאֵין נְשָׁמָה?
וְאֵיךְ יָעֹז – וְהוּא נִכְנַע לְעָפָר? / וְאֵיךְ יִתְעַל – וְהוּא יָרַד לְדוּמָה?
וְעִמּוֹ הָיְתָה תֵבֵל כְּגַן־אֵל, / וְהִנֵּה אַחֲרָיו מִדְבַּר שְׁמָמָה.
אֲהָהּ, הָרְעַל בְּרוֹשׁ גֵּאֶה וְאַדִּיר / וְעֵץ נֶחְמָד יְפֵה מַרְאֶה וְקוֹמָה,
וְגֶבֶר בֵּין מְתֵי אֶרֶץ, וְאָכֵן / לְנַפְשׁוֹ עִם בְּנֵי עֶלְיוֹן תְּשׂוּמָה.
אֲבִי יֹשֶׁר – וְשַׂרְעַפָּיו אֱמוּנִים, / אֲחִי מוּסָר – וְרַעְיוֹנָיו מְזִמָּה.
נְגִידִים יַעֲנֶה יוֹם כָּל־מְדַבֵּר / לְעֻמָּתוֹ כְּרָחֵל נֶאֱלָמָה.
דְּבָרָיו חִזְּקוּ לִבּוֹת חֲרֵדִים / וּמִלָּתוֹ לְכָל־כּוֹשֵׁל מְקִימָה,
וּפֶרִי יַעֲשׂוּ נִטְעֵי חֲסָדָיו / וְנִדְבַת כֹּל כְּשִׁבֹּלֶת צְנוּמָה.
יְמִינוֹ עַל פְּנֵי סֵפֶר תְּחוֹקֵק / בְּפִי הָעֵט כְּתָב־מֶשִׁי וְרִקְמָה.
גְּבִירִים קִבְּצוּ פְארוּר פְּנֵיהֶם / וְזַעַם יַעֲטוּ כֻלָּם כְּשַׂלְמָה,
וְיַחַד קָשְׁרוּ חֶבֶל כְּבוּדוֹת / עֲלֵי כָל־רֹאשׁ וּמִבַּעַד לְצָמָה,
וְרָעוּ כָּל־פְּנֵי רֵעָיו וּפָעוּ / כְּיוֹלֵדָה לְיִפְעָה הַנְּעִימָה.
אֲבַקְשֶׁנּוּ וְהוּא בֵינוֹת צְלָעַי / וְאֶרְאֶנּוּ וְעֵינִי לֹא עֲצוּמָה,
וְהוּא קָרוֹב וְלֹא יִשְׁמַע צְעָקָה, / אֲבָל רָחוֹק כְּבֵין מִזְרָח לְיָמָּה.
וְלוּלֵי כִי שְׁנָתִי בָחֲלָה בִי / אֲקַו לִרְאוֹת יְצֻרָיו בַּתְּנוּמָה,
תְּלַהֵט אֵשׁ תְּבוּסָתוֹ צְלָעַי / וּבַת עֵינִי בְיָם דִּמְעָה זְרוּמָה,
אֲשֶׁר הָיְתָה כְעֵין שֹׁהַם וְהִנָּהּ / בְּדַם לִבִּי כְּעֵין אֹדֶם אֲדֻמָּה.
עֲלֵי בָנָיו מְאֹד צַר לִי, הֲכִי הֵם / בְּאֶרֶץ נֹד בְּלִי דֶלֶת וְחוֹמָה,
וְהוֹחַלְתִּי רְאוֹת אוֹתָם לְפָנָיו / וְתוֹחַלְתִּי תְלוּיָה עַל בְּלִימָה.
אֲנִי מֵפֵר בְּרִיתִי יוֹם חֲיוֹתִי / וְהוּא מֵת בֵּין מְתֵי עָפָר וְרִמָּה.
וְאֵיךְ יִבְגֹּד בְּאָחִיהוּ אֲחִי תֹם / וּפָנָיו לֹא תְכַסֵּמוֹ כְלִמָּה,
וְאֶתְנַחֵם: הֲכִי בֵינִי לְבֵינוֹ / מְעַט יִהְיֶה כְּפֶשַׂע אוֹ כְאַמָּה.
לְמִי צִוָּה שְׁנֵי בַדָּיו, וְאִם יִ/פְּלוּ – יַד מִי תְהִי לָהֶם מְרִימָה?
וּמִי עֵינוֹ לְטוֹב יָשִׂים עֲלֵיהֶם / וְיוֹרֵם מַחְשְׁבוֹת מַדָּע וְעָרְמָה?
לְפַת מוּסָר וּמֵי שֵׂכֶל עֲטוּפִים / בְּרָעָב וַעֲיֵפִים הֵם בְּצָמָא.
בְּנֵיהֶם נָשְׂאוּ קִינָה, וְשֶׁמֶשׁ / בְּבוֹאָהּ יִפְחֲדוּ עַישׁ וְכִימָה.
הֲמָאֹס מָאֲסָה נַפְשׁוֹ יְהוּדָה / וְאִם אָזְנוֹ לְצַעְקָתוֹ סְתוּמָה?
אֲהָהּ נִקְרַע סְגוֹר לִבִּי לְבָנָיו / וְסוּת שִׂבְרִי לְמַעְנֵיהֶם פְּרוּמָה.
אֲנִי אוֹדֶה לְצוּר וְאֶחֱשֹׂךְ פִּי / יְמֵי עַד מֵאֱמֹר לָמָּה וְעַל מָה,
אֲשֶׁר גָּזַר עֲלֵי כָל־חַי תְּמוּתָה / כְּפִי חֶפְצוֹ וּמַחְשַׁבְתּוֹ עֲלוּמָה,
וְאִגֶּרֶת בְּיַד כָּל־אִישׁ כְּתוּבָה / בְּקֵץ יָמָיו בְּטַבַּעַת חֲתוּמָה.
בְּכוֹס אֶחָד יְשֻׁקֶּה חַף וְחָנֵף / וּמִקְרֵיהֶם כְּמִקְרֵה הַבְּהֵמָה,
וְיִוָּלֵד אֱנוֹשׁ עֵרֹם וְיֵלֵךְ / וְנַפְשׁוֹ מֵעֲמַל תֵּבֵל עֲרֻמָּה,
וְיַעְזֹב כָּל־פְּקֻדָּתוֹ לְאַחֵר / וְלֹא יִשָּׂא בְיוֹם לֶכְתּוֹ מְאוּמָה,
וּמִפְעָלָיו יְלַוּוּהוּ לְקִבְרוֹ / לְהַרְגִּיעוֹ וְדַרְכּוֹ הַתְּמִימָה,
וּמֶרְכַּבְתּוֹ אֲשֶׁר רָכַב לְשַׁחַת / לְכַלּוֹת הָאֱנוֹשׁ מֵאָז רְתוּמָה.
הֲכִי מָוֶת כְּמוֹ מַגָּל וְנַחְנוּ / כְּמוֹ קָצִיר אֲשֶׁר בָּשַׁל וְקָמָה.
יְהוּדָה, אָב תְּנָה שֵׂכֶל מְקוֹמוֹ / לְהִתְנַחֵם וְאֵם תִּקְרָא לְחָכְמָה,
וְאַל תִּיגַע יְמוֹתֶיךָ לְהַעְשִׁיר – / יְגַע לָאוֹר לְהוֹצִיא תַעֲלֻמָּה,
הֲכִי מַשְׂכִּיל כְּרוּב מִמְשַׁח בְּהֵיכָל / וְהַסָּכָל כְּמוֹ צֶלֶם בְּבָמָה.
וְהַנֶּאְסָף עֲלֵי מֵימֵי עֲדָנָיו / יְנַהְלֶנּוּ נְשׂוּא עָווֹן וְאַשְׁמָה,
וְאֶת־קִבְרוֹ יְרַוֶּה מֵעֲדָנָיו / וְנִשְׁמָתוֹ בְּהֵיכַל אֵל פְּנִימָה,
וּמַחְסֶה יִהְיֶה תָמִיד לְבָנָיו / וּמַשְׂכֻּרְתָּם תְּהִי מֵאֵל שְׁלֵמָה.
## 
## 
## לזמן בגד: (ק"כ)
לִזְמָן בֹּגֵד / אוֹתִי רִמָּה / לֹא אֶשֹׁם כִּי / הִרְבָּה אַשְׁמָה,
וּלְרֹב מַעְלוֹ / לֹא אֹמַר לוֹ: / הֶרֶף מֵאַף / וַעְזֹב חֵמָה.
כִּי מִי יַעְתִּיר / קֶשֶׁר הֶעְתִּיר / וּמְאֹד רַבָּה / הַמַּשְׂטֵמָה.
לֹא אֵמֻן בּוֹ / בִּמְשֹׁךְ אַפּוֹ, / לָרַע יַעְשֶׂה / אֶת־הַזִּמָּה,
וּלְטוֹבוֹתָיו / בִּמְזִמּוֹתָיו / כָל דָּתוֹתָיו / הֶבֶל הֵמָּה.
סוּתֵי מַעַל / יַעְטֶה כִמְעִיל / בִּגְדֵי בֶגֶד / לוֹ כַשַּׂלְמָה.
לַכְאִיב רוּחַ / יִתֵּן כֹּחַ, / לַחְלֹשׁ אוֹנִים / יַרְבֶּה עָצְמָה.
יָכִין צַעַד / אַךְ חִישׁ יִמְעַד / יַרְחִיב טֶפַח / יָצִיק אַמָּה.
בִּבְנֵי שֵׂכֶל / הוּא מִתְנַכֵּל / וַיִּכְעַס עַל / יַלְדֵי עָרְמָה.
בָּהֶם אֵידוֹ / יַהְפֹּךְ יָדוֹ / כַּאְשֶׁר חֶרְמֵשׁ / יִקְצֹר קָמָה.
יַחְמֹד שׁוֹבָב / עֶרֶל לֵבָב / וּשְׁפַל שֵׂכֶל / וּגְבַהּ קוֹמָה.
כָּל אִישׁ יִשְׂכַּל / כִּי הוּא סָכָל / וַעְלֵי כֶסֶל / יַעַשׂ פִּימָה.
תַּבְנִית גֹּלֶם / לוּ יֵאָלֵם / וּדְמוּת צֶלֶם / לִפְנֵי בָמָה.
עַיִר צֹעֶה / רוּחַ רֹעֶה / אַךְ צַוָּארוֹ / יַלְבִּישׁ רַעְמָה.
אָזְנוֹ תִשְׂנָא / מִשְׁלֵי בִינָה / גַּם עֵת יִשְׁאַל / לֹא מֵחָכְמָה.
לִזְמָן יִכְסֹף / כַּאְרִי לִטְרֹף / נַפְשִׁי, רֵעַי, / שַׁאְלוּ: עַל־מָה.
כֶּאְנוֹשׁ פֶּתִי / הִשִּׁיא אֹתִי / כִּי הֶחְלִיק לִי / שִׂפְתֵי מִרְמָה.
בִּימֵי חֶבְרָה / חִצֵּי עֶבְרָה / הֵבַר וּסְגוֹר / לִבִּי רָמָה,
וּזְמַן שִׁבְתּוֹ / דָּרַךְ קַשְׁתּוֹ / עַד מַחְשַׁבְתּוֹ / עָלַי קָמָה.
כַּמָּה הֶחְרִיד / טֶרֶם יַפְרִיד / כִּי עַל פִּיהוּ / הָיְתָה שׂוּמָה,
וּבְהִתְחַבֵּר / מִירֹא שֶׁבֶר / לִבִּי כָל יוֹם / יֶהְגֶּה אֵימָה.
הִשְׁקָה אֶת־פִּי / מִזְרַק צוּפִי / וַעְלֵי כַפִּי / כּוֹס הַחֵמָה.
כִּדְמוּת נָחָשׁ / אֵין לוֹ לַחַשׁ / בּוֹ הַחֵמָה / לוֹ הָרִקְמָה.
יוּאַר עֹרֵב / עֵת הָעֶרֶב / קָרָא: שֶׁבֶר / נִדְמֹה נִדְמָה!
הִרְחִיק בֵּינוֹת / חַלְדֵי בִינוֹת / יוֹם הֵחָצוֹת / גּוּף וּנְשָׁמָה.
מֵהֶם אָרַח / אֶל יַד מִזְרָח / מֵּהֶם הִפְאָה / לִפְאַת יָמָּה,
וּבְעֵת רָחַק / דּוֹדִי יִצְחָק / נַפְשִׁי בִלְתּוֹ / שָׁכְנָה דוּמָה.
רֹדֵף שֵׂכֶל / אַבְקַת רוֹכֵל / אֹהֵב תֻּמָּה / שֹׂנֵא תָרְמָה.
מִלָּיו עָתְקוּ / מִצּוּף מָתְקוּ / רַכּוּ אִמְרֵי / פִיו מֵחֵמָה.
כָּל אִישׁ זֹחֵל / הָיָה לוֹ חֵל / וּבְיוֹם חֵמָה / עָלָיו חֹמָה.
מִיּוֹם נָדַד / גַּרְתִּי בָדָד / רֹעֶה עַיִשׁ / שֹׁמֵר כִּימָה.
עֵינִי תִּטֹּף / דִּמְעָה תִשְׁטֹף / כַּטַּל יַעְרֹף / עַל הָאֲדָמָה.
הוּקַד קִרְבִּי / בִּשְׁבִיב עָצְבִּי / מֵעַב עֵינִי / לֶחְיִי גֻשְׁמָה.
אֵיךְ לֵב דָּוֶה / מֶנְהוּ רָוֶה / אָכֵן יִצְעַק / צִחֵה צָמָא.
וּכְחוֹתָם צַר / תֵּבֵל תֵּצַר / בִּי, כִּי אַחְרָיו / נוֹתְרָה שַׁמָּה.
אִם גִּיל יִקְרַב / אוֹ כוֹס תֶּעְרַב / וּלְעַפְעַפַּי / אֶתֵּן נוּמָה
אֶהְיֶה מוּסָר / מַכַּת מוּסָר / אֵלֵךְ קֹדֵר / מֵאֵין חַמָּה.
רֹעַ תָּמִים / הֵם הַיָּמִים / כָּל אִוֶּלֶת / הֵם וּכְלִמָּה,
גַּם הִיא תֵבֵל / תַּעְשֶׂה תֶבֶל / בֶּעְזוּז מֵצַח / וּבְיָד רָמָה.
אוֹחִיל עַד בּוֹשׁ / אוּלַי תֵבוֹשׁ / אוֹ עוֹד אֶכְבֹּשׁ / אוֹתָהּ אָמָה,
אוּלַי תִּשְׁאַף / לָשׁוּב מֵאַף / וּלְמַפַּלְתִּי / תָּשִׁית קִימָה,
וּקְרָב תַּצִּית / אֹתוֹ תַשְׁבִּית / כִּי עֵת שָׁלוֹם / עֵת מִלְחָמָה.
תָּרִים אֹדֶם / מֵהָאֲדָמָה / וּשְׁבוֹ תָּשִׁיב / מִמַּרְגֵמָה.
אַט בַּת־עֵינִי / עַל פִּקְּדוֹנִי / הִיא הַנֶּפֶשׁ / הַשּׁוֹמֵמָה,
אַט לָהּ, אוּלַי / תָשׁוּב אֵלַי / אוֹ תוֹחִיל עַד / בֹּאִי שָׁמָּה.
## 
## 
## אמר אל מאמין: (קכ"ב)
אֱמֹר אֵל מַאֲמִין בִּזְמָן מְפַתֶּה בְּצוּף לִקְחוֹ הֲכִי אֹתוֹ יְרַמֶּה
יְדַמֶּה כִּי רְצוֹן נַפְשׁוֹ כְּלִבּוֹ יְהִי מֵפִיק וְהוּא לֹא כֵן יְדַמֶּה.
## 
## 
## יום מרכבות פרוד: (קכ"ג)
יוֹם מַרְכְּבוֹת פֵּרוּד לְמַסָּע רָתְמוּ / עָשׂוּ לְנַפְשִׁי אֶת־אֲשֶׁר לֹא יָזְמוּ,
לִבִּי בְּשִׁבְיָה נָשְׂאוּ, לֹא אֵדְעָה / אִם יִסְּרוּ אוֹתוֹ בְאַף אִם רִחֲמוּ.
בִּלְשׁוֹן דְּמָעַי אֶשְׁאֲלָה מֵהֶם: לְאַט / עָלַי, לְמַעַן נַאֲקוֹתַי דָּמְמוּ,
וַיִתְּנוּ עֹרֶף לְבִלְתִּי יֶחֱזוּ / פָּנַי וְעַיִן מִלְּהַבִּיט עִצְּמוּ.
לוּ יָדְעוּ מַה פָּעֲלוּ יוֹם נָסְעוּ / אָז כִּתְּרוּ כִמְעַט וְרָע לֹא שִׁלְּמוּ.
מֵעַי בְּאֵשׁ אַהַב כְּמוֹ קַשׁ אֻכְּלוּ, / עֵינַי בְּמֵי פֵרוּד כְּעָבִים זֹרְמוּ,
מִדַּם כְּבֵדִי יִשְׁאֲבוּ, כִּי אֶחֱזֶה / אֶת־נַחֲלֵיהֶם יֶחְמְרוּ כִּי יֶהֱמוּ.
הָהּ עַל מְכוֹנִים אָהֳלֵיהֶם צָעֲנוּ / מַהֶם וְחָרְבוּ בַדְּמָעוֹת אָשְׁמוּ.
כֹּפֶר אֱהִי לָהֶם, הֲכִי בָם קָצְרוּ / יָמַי וְכִימֵי הַנְּעוּרִים נָעֲמוּ,
וּפְדוּת לְלֵילוֹת נָהֲרוּ תוֹכָם, וְהֵן / בִּלְתָּם מְאוֹרֵי יוֹם בְּעֵינַי נֶעְתְּמוּ.
יָמִים כְּמוֹ צֵל עָבְרוּ וַיִּהְיוּ / אֶל רַעֲיוֹנַי כַּחֲלוֹמִים חָלְמוּ.
לוּלֵי אֲשֶׁר יַלְדֵי גְפָנִים חָלְשׁוּ / יַלְדֵי זְמָן חָזְקוּ וְאוֹתִי שָׂטְמוּ,
אָז אָכְלוּ (?) בַּדַּי בְּכוֹר מָוֶת וְגַם / חֶבְלֵי שְׁאוֹל גּוּפִי בְעָפָר גָּלְמוּ.
הֵם דִּבְּרוּ בַּלָּט עֲלֵי לִבִּי וְכֵן / שָׁלָה וּמוֹרָשָׁיו אֲזַי הִתְנַחֲמוּ,
וַיִּדְלְקוּ אַחַר הֲמוֹן צוּקִים עֲדֵי / נִסְחַף וְרֹאשׁ יָגוֹן בְּלִי יָד הָלְמוּ.
דָּמוּ בְּכוֹס שֹׁהַם לְאוֹר שֶׁמֶשׁ בְּעוֹד / יוֹמָם וּמֵעֶצֶם פְּנִינִים אָדְמוּ.
חוֹלֵי לְבָבוֹת הֶחֱלִימוּ אַחֲרֵי / כִּי תִעֲבוּ אֹכֶל וְלֶחֶם זִהֲמוּ.
כִּבּוּ רְשָׁפִים לֹא יְכַבּוּם נַחֲלֵי / דִמְעָה וּבָהֶם אֵשׁ גְּבִיעִים יֶחֱמוּ,
לִקְרַאת יְגוֹנִים יָצְאוּ לָהֶם בְּלִי / שֶׁלַח וְלֶחֶם גִּיל לְנוֹדֵד קִדְּמוּ.
מִצּוּף וְחָלָב מָתְקוּ אוֹ מִנְּעִים / דּוֹדֵי בְנוֹ יַעְקֹב לְפֵיוֹת טָעֲמוּ.
כּוֹכָב אֲשֶׁר עָלָה בְּפַאְתֵי מַעֲרָב / כָּל כּוֹכְבֵי מִזְרָח לְפָנָיו נֶעְלְמוּ,
חַיֵַּי בְשָׂרִים מַחֲזֵה פָּנָיו וּפִיו / מַרְפֵּא נְפָשׁוֹת לַאֲנָשִׁים עָגְמוּ.
עַל יַד שְׁמוּעָה נִקְשְׁרָה נַפְשִׁי בְּתֹם / נַפְשׁוֹ וּבַעְבֹתוֹת אֲהָבִים נֶאְלְמוּ,
עֵינֵי זְמָמִים חָמְדוּ שִכְלוֹ וְהֵן / דּוֹדַי לְהִתְעָרֵב בְּדוֹדָיו זָמְמוּ.
אִוּוּ לְהַקְדִּימוֹ בְּשָׁלוֹם עַל לְשׁוֹן / סֵפֶר וְכַמָּה תַּאֲווֹת לֹא שָׁלְמוּ,
עַד כִּי קְרָאוּנִי כְּתָבָיו עֵת לְבָ/בִי עֵר וְאִישׁוֹנֵי זְמָן רָע נִרְדְּמוּ,
וַיִּדְפְּקוּ דַלְתּוֹת יְדִידוּתוֹ עֲלֵי / נַפְשִׁי וּבִשְׂפַת שִׁיר אֳהָבָיו נָאֲמוּ,
שִׁיר חָפְרוּ לִפְנֵי חֲמוּדָיו כָּל־בְּנֵי / הַמַּאֲמָר וּלְמוֹעֲצוֹתָיו יִדְּמוּ.
מִיץ הַתְּבוּנָה הוּא וְאוֹת הַשִּׁיר, לְזֹאת / עָצְרוּ בְמִלֵּיהֶם וּפֵיוֹת חָסְמוּ.
טוּרִים בְּסַפִּירֵי אֲמָרִים מֻלְּאוּ / וּבְיַד סְעִיף חוֹשֵׁב וְרוֹקֵם רֻקְּמוּ.
דָּמוּ לְצִיצִים פָּרְחוּ עַל נַהֲרֵי / מַיִם יְדֵי שֶׁמֶשׁ……
כָּל נִמְהֲרֵי לֵבָב לְשִׁמְעָם מִהֲרוּ / וַיֹּאכְלוּ אָכֹל וּפִתְאֹם חָכְמוּ,
וַיְרוֹצְצוּ אֵלָיו רְעֵבֵי בִין וְדֵי / שָׂבְעָה בְלַחְמוֹ מָצְאוּ כִּי לָחֲמוּ,
וַאְשֶׁר בְּצָמָא עֻלְּפוּ ״הוֹי״ קָרְאוּ / אֶל מַעְיְנֵי חָכְמָה אֲשֶׁר לֹא נִסְתְּמוּ.
הַשּׁוֹאֲלִים עַל תָּם קְדוּמָיו – אָזְנְכֶם / הַטּוּ וּמִשֵּׁמַע אֱמֶת אַל תֶּאְטְמוּ,
הוּא בֶן־גְּבִירִים הַחֲיָלִים גִּבְּרוּ, / נֵצֶר חֲכָמִים הַפְּתָאִים חִכְּמוּ.
הֵם בִּנְיְנֵי עָוֶל וְכֶסֶל הָרְסוּ / אַךְ מִגְדְּלֵי צֶדֶק וְשֵׂכֶל קוֹמְמוּ,
יַלְדֵי תְעוּדָתָם יְפִיצוּן עַל פְּנֵי / אֶרֶץ הֲכִי רַבּוּ וּבַכָּר יַחְלְמוּ.
אַרְזֵי תְעוּדוֹת, כָּל אֲרָזִים גָּבְהוּ / מֵאָז בְּגַן אֵל תָּאֳרָם לֹא עָמְמוּ.
אִישִׁים קְרָבוֹת עָרְכוּ עִמּוֹ הֲלֹא / חָטְאוּ בְנַפְשׁוֹתָם וְלָאֵל אָשְׁמוּ,
כֶּבֶשׂ הֲיִתְגָּר עִם זְאֵב עֶרֶב וְאִם / אַרְיֵה וְעֹפֶר עַל טְרֵפָה נִלְחֲמוּ?
אִמְרוּ לְיֹאשִׁיָּה: לְאַט! כִּי גָבְרוּ / גַּלֵּי תְבוּנָתוֹ וְגַם הִתְרוֹמְמוּ.
בָּאָה תְשׁוּרָתוֹ וְיַמֵּי תוֹלְדוֹת / יָמִים לְנֶגְדָּם סָעֲרוּ וַיִּרְעֲמוּ,
קָמוּ לְמִלְחַמְתִּי וְעָדַי כּוֹנְנוּ / חִצִּים וְכִמְעַט בִּי אֲבָנִים רָגְמוּ.
מֵאָז אֱיֹב יַלְדֵּי חֲסָדִים אָהֲבוּ / וּבְנֵי תְעוּדָה מִבְּנֵי אִישׁ זָעֲמוּ,
קֶשֶׁר מְאֹד אַמִּיץ עֲלֵיהֶם קָשְׁרוּ / מֵרֹאשׁ, וּמִנִּי מִלְּבַד יִנָּקְמוּ.
אַךְ בֵּין צְלָעַי לֵב יְשַׂחֵק בָּם עֲדֵי / הָיוּ לְעֻמָּתִי כְאִישִׁים נִדְהֲמוּ,
שָׁווּ בְעֵינַי יוֹם לְנֶגְדִּי יִשְׁלְפוּ / חֶרֶב וְעֵינַיִם לְהַבִּיט יִרְזְמוּ.
מוֹדֶה אֲנִי לָאֵל וּמוֹדֶה, כִּי אֲשֶׁר / יִפְגַּע פְּרִי חֵטְא וַעֲווֹנִים נִכְתְּמוּ.
וּבְשִׁיר גְּבִירִי אָמְצוּ יָדַי וְהֵן / שָׁבְרוּ גְאוֹנֵיהֶם וְעַצְמָם גִּרְמוּ,
הֶחְיָה עֲצָמוֹת יָבְשׁוּ וַיַּעֲלֶה / בָשָׂר עֲלֵיהֶם אָז וְעוֹרוֹת קָרְמוּ.
הִנֵּה נְגִידֵי שִׁיר יְדִידֹת עָרְכוּ, / כָּל־דֹּבְרֵי צַחוֹת לְנֶגְדָּם נֶאְלְמוּ.
כּוֹכְבֵי חֲרָזִים דָּרְכוּ מִפִּי וְכָל / כּוֹכְבֵי אֲמָרִים מִפְּנֵיהֶם נִכְלְמוּ,
הָתְווּ עֲלֵי מֵצַח לְבָנָה וַעֲלֵי / לֶחְיֵי בְנוֹת עַיִשׁ וְכִימָה הָרְשְׁמוּ.
לִפְנֵי תְהִלָּתָם פְּנֵיהֶם קִבְּצוּ / פָּארוּר וְנֶחְבְּאוּ וְלָמוֹ חִתְּמוּ,
וּפְנֵי אֲהוּבַי מִשְּׁמָנִים צָהֲלוּ / וּפְנֵי מְשַׂנְאַי בַּחֲזוֹתָם רָעֲמוּ.
מִי יַעֲרֹךְ אוֹתָם לְסַפִּיר – יַעֲרֹךְ / דִּבְרֵי נְבוּאוֹת אֶל קְסָמִים יִקְסְמוּ,
אִלּוּ תְּמוּרָתָם כְּלֵי פָז נָתְנוּ / שָׂמְחוּ בְמַקָּחָם וְלֹא הִתְנַחֲמוּ.
הִנֵּה שְׁתִילֵי אַהֲבָה רָווּ בְמֵי / חֵשֶׁק, תְּנוּבָתָם לְעַד לֹא יִתְּמוּ,
מִגְדֵי יְדִידוּת יֶאֱרֶה מֵהֶם לְעִ/תּוֹתָיו בְּיוֹם גַּנֵּי אֲהָבִים שָׁמְמוּ.
בִּשְׁמוֹ עֲלֵי כָל־הָאֲמָרִים דָּגְלוּ / וּבְמַהֲלָלָיו מִתְּהִלּוֹת עָצְמוּ.
מִכְתָּב בְּמֹר שִׂכְלוֹ אֲמָרָיו נִכְתְּבוּ / וּבְטַבְּעוֹת מוּסַר סְפָרָיו נֶחְתְּמוּ.
## 
## 
## הרמתי לאל עליון: (קכ"ו)
הֲרִמֹתִי לְאֵל עֶלְיוֹן יְמִינִי / אֲשֶׁר קָנָה שְׁחָקִים וַאֲדָמוֹת
הֲכִי יֵשׁ בֵּין קְדֹשִׁים לָאֲנָשִׁים / מְעוֹן־צֶדֶק וְעוֹלָם לַנְּשָׁמוֹת
וְיֹאבְדוּ הַפְּגָרִים בַּעֲפָרִים / וְלָעַד יִשְׁכְּנוּ מִדְבַּר יְשִׁימוֹת
וְהָרוּחוֹת בְּהֵיכְלִי הַהֲנָחוֹת / עֲלֵיהֶם תַּעֲבֹר רוּחַ נְעִמוֹת
בְּנֵי אִישׁ אִם־תְּמִיתוּן תַּאֲוַתְכֶם / תְּחַיּוּ נַפְשְׁכֶם גַּם־אַחֲרֵי מוֹת.
## 
## 
## הנפשי בחרו: (קכ"ו)
הֲנַפְשִׁי בָחֲרוּ לִשְׁכֹּן יְגוֹנוֹת / וְאֹתִי חָמְּדוּ יַחַד מְהוּמוֹת
וְשָׁטוּ עַל־פְּנֵי תֵבֵל וּבֵינוֹת / צְלָעַי נִתְכְּנוּ לָהֶם מְקֹמוֹת
וְיַלְדֵי יוֹם הֲלוֹם לִבִּי וְהַכְשִיל / בְּכַשִּׁיל רוֹצֲצוּ וּבְמַהֲלֻמּוֹת
וְדָמִים יִדְרְשׁוּ מִיַּד בְּנֵי־אִישׁ / וּמִמֶּנִּי לְבַד יִקְחוּ נְקָמוֹת
בְּפָנַי חִזְּקוּ פָנִים וּבוֹשׁוּ / לְכָל־לֹא־בוֹשׁ וְלֹא הִסִּיג כְּלִמּוֹת
קְרָבוֹת יַעְרְכוּ יוֹם יוֹם לְנֶגְדִּי / וְתָמִיד יִקְרְאוּ לָהֶם שְׁלוֹמוֹת
בְּעֵין קֶצֶף יְשׁוּרוּן בַּעֲלֵי־תֹם / וְעֵין חַנּוֹת בְּנֵי דָמִים וּמִרְמוֹת
יְכַחֵשׁוּ בְאִישׁ כִּחֵשׁ בְּשָׂרוֹ / דְּרשׁ חָכְמָה וּפַתֵּחַ סְתֻמוֹת
וְיִתְרָעוּ לְרָץ מִשֹּׁד וְחָמָס / עֲלֵי־כֶסֶל עֲשֹׂה עֶשֶׁת וּפִימוֹת
גְּבוּל גֵּאִים עֲלֵיהֶם חֹק לְהַצִּיב / וְהָשִׁיב מוֹֽשְבוֹת בָּרִים נְשַׁמּוֹת
לְאַט כִּי לֹא כְּכָל־פַּעַם זְמָן קָם / לְרִיבֹתַי וְהִגִּישׁ הָעֲצֻמוֹת
אֲבָל דִּמָּה לְהַשְׁווֹת צַר וְאֹהֵב / וְנַפְשׁוֹתָם בְּיָגוֹן תֵּת עֲגוּמוֹת
וְכָל־עֵת יַהֲפֹךְ יָדוֹ בְגוּפוֹת / וְלֹא־נָגַף לְבַד הַיּוֹם נְשָׁמוֹת
וְעוֹד בִּקֵּשׁ עֲלֵי נַפְשׁוֹ תְנוּאוֹת / כְּאִלּוּ לוֹ עֲלֵי נַפְשׁוֹ אֲשָׁמוֹת
וְהוֹרִד אֶת־פְּאֵר עֻזּוֹ אֲשֶׁר־בּוֹ / אֲרָצוֹת אָחֲזוּ עַל־רוֹם תְּרוּמוֹת
וְנִצַּל הוֹד צְבִי עֶדְיוֹ וְנִפֵּץ / כְּנֵבֶל יוֹֽצְרִים גָּבִישׁ וְרָאמוֹת
וְהַכּוֹכָב אֲשֶׁר יָפִיץ מְאוֹרוֹ / בְּיוֹם וָלֵיל פְּנֵי שֹׁכְנִי הֲדֹמוֹת
רְחַב נֶפֶשׁ כְּפִי שִׂכְלוֹ וְדֵעוֹ / אֲשֶׁר הָיוּ רְחָבִים מִתְּהֹמוֹת
שְׁפַל לֵב עִם־בְּנֵי תֵבֵל וְהָיוּ / לְיָדָיו עַל־בְּנֵי־עַיִשׁ תְּשׂוּמוֹת
לְצָרָיו נִמְצְאוּ־בוֹ חִיל וְחֵמוֹת / וְלִקְשֻׁרֵי לְבָבוֹ חֵל וְחוֹמוֹת
וּמִשֶּׁמֶן מְאֹד רַכּוּ דְבָרָיו / וּמָתְקוּ מַעֲנָיו מִצּוּף וְחֵמוֹת
מְחַדֵּשׁ מַחְלְצוֹת חֶסֶד בְּיוֹם כֻּ־ / תֳּנֹתָיו עַל־בְּנֵי תֵבֵל פְּרֻמוֹת
וְכַמָּה מַעֲלוֹת הוֹד נִקְּבוּ־בוֹ / אֲשֶׁר לֹא־נִקְּבוּ מֵאָז בְּשֵׁמוֹת
וְאֵין נִפְתָּל וְעִקֵּשׁ בַּאֲמָרָיו / וְצַחוֹת פִּיו כְּמִפְעָלָיו שְׁלֵמוֹת
לְאֵם־דֶּרֶךְ עֲמֹד רָעָה מְבַשֵּׂר / וְהַשְׁמִיעַ אֱלֵי קַצְוֵי אֲדָמוֹת
וְהָרֵם קוֹל לְכָל־שֹׁאֵל אֲשֶׁר מַר־ / כְּבֹתָיו לַהֲלֹךְ אֵלָיו רְתוּמוֹת
עֲמֹד כִּי־נֶעְצְרוּ עָבֵי נְדִיבוֹת / וְיָמִין בָּהּ לְךָ נֶצַח נְעִמוֹת
וְלַכּשֵׁל צְפֹר כִּי־סָף גְּבִיר פִּיו / וְאִמְרוֹתָיו לְכָל־כּשֵׁל מְקִימוֹת
וְלַהֵלֶךְ נְטֵה כִּי־סָר נְדִיב לֵב / שְׁכוֹן תַּחַת מְכוֹן אַרְמוֹן יְשִׁימוֹת
וְהָאָמוּן עֲלֵי תוֹלָע לְחַבֵּק / בְּעִי מִדְבָּר מְקוֹם תּוֹלָע וְרִמּוֹת
כְּהַיּוֹם אֹהֲבַי קִרְאוּ מְבַכּוֹת / וְתָבוֹאנָה וְשִׁלְחוּ לַחֲכָמוֹת
וְהָחִישׁוּ בְּנוֹת יַעְנָה וְיִהְיוּ / כְּהֶמְיָתִי בְּלִי פוּגָה מְהִימוֹת
וּמִי־יִתֵּן כְּיָם רֹאשִׁי וְעֵינַי / כְּנֹאדוֹת יִגְּרוּ־מַיִם וְחֵמוֹת
וְיָזוּב דַּם כְּבֵדִי עַד־אֲשַׁוֶּה / נְהָרוֹת מִדְּמֵי עֵינַי אֲדֻמּוֹת
לְתוּגָה שָׁחֲרוּ פָנִים אֲדֻמּוֹת / וְהִלְבִּינוּ קְוֻצּוֹת הָעֲלָמוֹת
לְדוֹד הָיָה כְּחוֹמַת אֵשׁ סְבִיבִי / וּבִנְפֹל בּוֹ לְבַד אֶמְצָא תְקוּמוֹת
אֲשֶׁר עֵינָיו פְּקֻחוֹת עַל־אֲהָבַי / וּמֵחֶטְאִי בְּיוֹם אֶשְׁגֶּה עֲצוּמוֹת
לְמוֹתוֹ נָֽקְטָה נַפְשִׁי בְּחַיַּי / וּמָוֶת בָּחֲרָה־לָּהּ מֵעֲצָמוֹת
וְחָלוּ כָל־מְגוּרַי בּוֹ וְאֵין־לִי / לְמוֹת בִּלְתּוֹ לְעַד פַּחַד וְאֵימוֹת
לְמִי אֶפְחַד בְּיוֹם פַּחַד וְאֶשְׁמַע / בְּהִתְיָעֵץ עֲתִידֵי תַעֲלֻמוֹת
לְרָחוֹק אֶקְרְאָה אֶחָיו לְנַחֵם / לְבָבוֹת עֲל־יְגוֹנוֹת הָעֲצוּמוֹת
לְשׁוֹן מִכְתָּב יְחַוְכֶם מַה־בְּלִבִּי / וְשִׂפְתוֹת אִגְּרוֹת אֵבֶל חֲתֻמוֹת
מְיֻדָּעַי זְמַם כָּל־אִישׁ תְּפִיקוּן / וְאֵיכָה נֶגְדְּכֶם אֶעְרֹךְ מְזִמּוֹת
וְכִזְכֹּר בַּעֲלֵי דֵעוֹת כְּבוֹדָם / אֲלֵיכֶם לַעֲרֹךְ אֹתָם וְדַמּוֹת
שְׂכַר מִבְחַן אֱנוֹשׁ הוֹדוֹת עֲלֵי־כֹל / בְּפִיּוֹת מִסְּפֹד וּנְהוֹת חֲסוּמוֹת
וּמַה־יּוֹעִיל קְצֹף עַל־הַזְּמָן אוֹ / שְׁפֹךְ חָרוֹן עֲלֵי יָמִים וְחֵמוֹת
וְעֵינְכֶם מֵֽרְאוֹת אֵינָהּ עֲצוּמָה / וְאָזְנֵיכֶם שְׁמֹעַ לֹא אֲטֻמוֹת
הֲכִי תֵבֵל בְּעֵינֵינוּ כְלַיִל / וְנַחְנוּ בָהּ וְיָמֵינוּ חֲלֹמוֹת
יְלָדַתְנוּ וּבֵינֵינוּ כְּאֵיבָה / זְמָן נָתַן לְבֵין כַּלָּה וְחָמוֹת
וְיַד־מָוֶת תְּנִיפֵנוּ לְשַׁחַת / כְּהָנִיף יַד־אֱנוֹשׁ חֶרְמֵשׁ בְּקָמוֹת
וְדַי כִּי נֶחֱלוּ־לוֹ כָל־יְקוּמִים / וּבָכוּ עַד־אֲשֶׁר בָּכוּ מְרוֹמוֹת
וְחָלוּ־לוֹ בְנוֹת עַיִשׁ וְגָחוּ / כְּאִלּוּ נוֹֽתְרוּ מֵעָשׁ יְתוֹמוֹת
וְשׁוֹלָל יַהֲלֹךְ חֶסֶד לְמוֹתוֹ / וְהַבִּינוֹת לְמִפְקָדוֹ עֲרֻמּוֹת
וְזִכְרוֹ עַד־מְאֹד גָּבַהּ בְּתֵבֵל / וְהֵן נִכְפַּל וְנִשָּׂא אַחֲרֵי מוֹת
וְחָלָה בָחֳלִי־מָוֶת וְאָכֵן / פְּעָלָיו לוֹ בְּעֵדֶן מַחֲלִימוֹת
לְמַעַן יִצְדְּקוּ הָאֹֽמְרִים כִּי / תְּמוּתַת בַּעֲלֵי־ישֶׁר תְּנוּמוֹת
כְּפִי גָדְלוֹ יְכוֹנֵן מַעֲלָתוֹ / אֲשֶׁר־לוֹ עֹז וְלֹבֵשׁ תַּעֲצֻמוֹת
וְנִחוּמִים כְּפִי שֹׁאַת לְבַבְכֶם / יְצַו לָכֶם וּמַשְׂכֻּרוֹת שְׁלֵמוֹת.
## 
## 
## לך נחל: (קכ"ט)
לְךָ נַחַל אֲשֶׁר יֵלֵךְ לְאֶרֶץ / מְגוּרֵי דוֹד קְרָא עָלָיו שְׁלוֹמִי
וּמֵימֶיךָ וְאִם־כַּדָּם אֲדֻמִּים / אֱמָר־לוֹ כִּי דְמָעַי הֵם וְדָמִי
מְסַכְתִּימוֹ עֲלֵי נוּדוֹ וְחִשְׁקוֹ / שְׁנֵיהֶם שָֽׁלְחוּ רָקָב בְּעַצְמִי
וְנָא רַכּוֹת תְּדַבֶּר־לוֹ לְבַל יִשְׁ־ / כְּנוּ זָרִים בְּתוֹךְ לִבּוֹ מְקוֹמִי
פְּדִיתִיהוּ בְחַיָּתִי וְאִם־הִיא / מְעַט קָט אֶתְּנָה אָבִי וְאִמִּי.
## 
## 
## הקיצוני שעפי: (קכ"ט)
הֱקִיצוּנִי שְׂעִפַּי לַעֲבֹר עַל / מְלוֹן הוֹרַי וְכָל־אַנְשֵׁי שְׁלוֹמִי
שְׁאַלְתִּימוֹ וְאֵין מַקְשִׁיב וּמֵשִׁיב / הֲבָגְדוּ בִי עֲדֵי אָבִי וְאִמִּי
בְּלִי לָשׁוֹן קְרָאוּנִי אֲלֵיהֶם / וְהֶרְאוּנִי לְצִדֵּיהֶם מְקוֹמִי.
## 
## 
## ירעני זמן: (קכ"ט)
יְרֹעֵנִי זְמָן לֹא־בָּן לְרֵעַי / וְיָקָם־בִּי בְלִי־פֶשַׁע כְּקָמִי
עֲדֵי בִידֵי מְגִנָּתִי יְמַגֵּן / יְחִידָתִי וְיִטְפֹּל עַל־אֲשָׁמִי
מְנָתִי מִשְּׂכִיּוֹת מַתְּנוֹתָיו / מְנָתִי מִנְּדִיב נוֹכֵל כְּנוּמִי
וְחַטָּאתִי בְּעֵינֵי כָל־אֲנָשָׁיו / עֲדוֹת עֶדְיֵי תְעוּדָתִי וְתֻמִּי
וְהֵם פִּקְחִים וְאַךְ לֹא־יֶחֱזוּ מִ־ /תְּהִלּוֹתַי לְבַד גָּלְמִי וְצַלְמִי
לְזֹאת אֶשְׁתֶּה דְמֵי לִבִּי וְאֹכַל / שְׁאֵר גּוּפִי מְקוֹם יֵינִי וְלַחְמִי
וְקֹדֵר אֶעֱבֹר בָּם כַּאֲבֶל־אֵם / וְכִמְעַט קָט וְאֶעְטֶה עַל־שְׂפָמִי
תְּנוּבָתִי תְבוּנָתִי וְדָתִי / וְעָרְמָתִי תְּכַסֶּה מַעֲרֻמִי
בְּאָזְנַי עֵט כְּפִי־עַיִט יְצַפְצֵף / וְדַיִּי בַדְּיוֹ מוֹרִי וּבָשְׂמִי
וְלוּ אֶסְכַּל אֲזַי אֶשְׂכַּל וְיִקְרָא / זְמַנִּי זֶה לְבַד יַעְצֹר בְּעַמִּי
אְנִי גֹלֶה בְּלֵב חֹלֶה וְאֹלֶה / לְמִי אֶצְרַח וְאָן אֶבְרַח וְאֶל־מִי
תְּבוֹאֵנִי אֲחוֹת חֹלִי בְּלַיְלָה / וְתֵבוֹשׁ מֵֽרְאוֹת פָּנַי בְּיוֹמִי
אֲיַחֵל לָהּ וְלֹא מֵאַהֲבָה כִּי / תְחַל פָּנַי וְלֹא לִדְרֹשׁ שְׁלוֹמִי
וְתָשׁוּר כָּל־בְּנוֹת יָמִים בְּחֵיקִי / וְהִיא תָתוּר לְהִתְגּוֹרֵר בְּעַצְמִי
וְתִמְצֶה מִבְּלִי־פֶה דַּם לְבָבִי / וְתֹאכַל מִבְּלִי־שֵׁן אֶת־לְחוּמִי
וְיוֹם הַחֹם לְקָרָתִי כְּשֶׁלֶג / וְלֵיל הַקֹּר כְּגַחֶלֶת לְחֻמִּי
וְאָזוּעַ לְמֵי זֵעָה וְאֵיכָה / אֱחִי בֵּינוֹת שְׁבִיב אִשִּׁי וְגִשְׁמִי
נְדוּד נוּמָה אֲחִי־רַעַד וְאֵימָה / שְׁתֻם עַיִן רְעוֹת כּוֹכְבֵי מְרוֹמִי
וְדַלֹּתִי וְאֵין מַכִּיר דְּמוּתִי / עֲלֵי עַרְשִׂי עֲדֵי יִשׁמַע נְאֻמִי
וְהַלַּיִל כְּמוֹ־רֶשֶׁת לְשַׁחַר / וּמִי־יִתֵּן וְיִלָּכֵד בְּחֶרְמִי
יְחִתּוּנִי בְּעֵת שִׁכְבִי חֲלֹמוֹת / וּפִתְרֹנָם יְבַעְתֵּנִי בְקוּמִי
וְכָל־רֹפֵא אֱלִל נַפְשִׁי יְנַחֵם / לְחַיּוֹתִי וְלֹא יֵדַע עֲלֻמִי
לְמַעַן רָחֲקוּ מֵהֶם חֲפָצַי / כְּרֹחַק צַד צְפוֹנִי מִדְּרוֹמִי
וְלֹא תָכִיל אֲדָמָה רַעֲיוֹנַי / וְאֵיךְ חֶדֶר לְבָבָם הַפְּנִימִי
וְנֶחְלֵיתִי וְלֹא־חָלוּ שְׂעִפַּי / וְנִהְיֵיתִי וְלֹא נִהְיָה זְמָמִי
וְלוּ אֶרְאֶה אֲחִי מוּסָר דְּבָרוֹ / יְהִי מִמַּחֲלָתִי מַחֲלִימִי
הֲשָׁכְחוּ אַחֲוָתִי כָל־מְתֵי־תֹם / וְאִם־תָּעוּ וְלֹא־יָדְעוּ מְקוֹמִי
וְאִם חַבְלֵי תְנוּמוּת לַתְּמוּנוֹת / אֱהִי פֹרֵשׂ רְאוֹת צַלְמָם בְּצַלְמִי
יְצַוּוּ עַל־יְצֻרֵיהֶם לְבִלְתִּי / יְבֹאוּנִי בְּלֵילִי בַחֲלוֹמִי.
## 
## 
## וכוס שהם: (קל"א)
וְכוֹס שׂהַם אֲשֶׁר יֵינוֹ / יְגוֹנֵי לֶב אֱנוֹשׁ יַשְׁמִיד
וְהוּא לַהַב וְיַעְמֹד תּוֹךְ / כְּלִי מַיִם בְּלִי מַעְמִיד
וְעָשָׂה זֶה לְעֻמַּת זֶה / אֱלֹ-הֵי כֹל וְלֹא הִצְמִיד
תְּנָה אֹתוֹ עֲלֵי יָדִי / וּפִיהוּ אֶשֳּׁקָה תָמִיד
עֲלֵי סַהַר אֲשֶׁר עָלָה / בְיַד­ חוּג כַּחֲצִי צָמִיד.
## 
## 
## היתאפק אנוש: (קל"א)
הֲיִתְאַפַּק אֱנוֹשׁ כָּלוּ עֲלוּמָיו / וְכָלוּ בַנְּדֹד שָׁנָיו וְיָמָיו
וְדָמוּ לַעֲנַן־בֹּקֶר מְשׂוֹשָׂיו / וְאֵיךְ יִתָּֽפְשׂוּ הַבְלֵי חֲלֹמָיו
וּמֵעָיו יֶהֱמוּ כַיָּם בְּזָכְרוֹ / זְמָן עָבַר כְּבָרָק עִם־נְעִימָיו
זְמָן הָיָה בְּיַד חֵפְצוֹ כְּחֹמֶר / בְּיַד יוֹצֵר עֲדֵי רָכְבוֹ מְרוֹמָיו
וְחִישׁ נֶהְפַּךְ בְּלִי־פֶשַׁע לְאַכְזָר / וּפָרַשׂ לַחֲבֹל חַבְלֵי חֲרָמָיו
וְאֹהֶל יֹֽדְעָיו הֶחְרִיב וְאֶחָיו / בְּלִי שָׂרִיד וְכָל־אַנְשֵׁי שְׁלֹמָיו
וְלָמֹד פַּאֲתֵי עוֹלָם קְרָאוֹ / וְלַשְׁקוֹת מִדְּמֵי עֵינָיו תְּלָמָיו
וּמִבּוֹר הַנְּדֹד יִצְעַק יְחִידִי / וְאֵין מַקְשִׁיב וּמֵעִמְקֵי תְהֹמָיו
וְלוּלֵי לַהֲבֵי־אֵשׁ בֵּין צְלָעָיו / מְגוּרָיו הֶחֱרִיבוּ מֵי זְרָמָיו
וְעוֹד יָדוֹ נְטוּיָה עַל־לְבָבוֹ / לְהַרְגִּיזוֹ בְּפַחְדָּתוֹ וְאֵימָיו
וּמִכְתָּב מִיְּדֵי עֶזְרָא עֲזָרוֹ / הֲכִי מִצּוּף־דְּבַשׁ מָתְקוּ טְעָמָיו
וְחָלְקוּ מַחֲמָאֹת דַּבְּרֹתָיו / וְהֵם שִׂכִּים בְּעֵין חֹמְדָיו וְקָמָיו
צְעִיר שָׁנִים וְלוֹ טַעַם זְקֵנִים / וְעוּל יָמִים וְנִקְרָא רֹאשׁ בְּעַמָּיו
כְּתָב יָעִיד לְיֹשֶׁר מַעֲלָלָיו / וּמַהְלָלָיו וְתִפְאֶרֶת קְדוּמָיו
בְּתָמְכוֹ נָֽטְפוּ־מֹר אֶצְבְּעֹתַי / וְנָשָׂא אֶל־נְחִירַי רֹאשׁ בְּשָׂמָיו
כְּנֹפֶךְ עַל־פְּנֵי שֹׁהַם מְצָאתִיו / וְכִתְכֵלֶת עֲלֵי חוֹרֵי גְלוֹמָיו
כְּיָם גָּדוֹל חֲשַׁבְתִּיהוּ וְגַלָּיו / כְּנֹפֶת־צוּף וְקוֹל כִּנּוֹר רְעָמָיו
בְּשָׂמִים יִגְרְשׁוּ מֵימָיו וְאֹדֶם / גְּבֻלָתוֹ וְעַל־חוֹפוֹ לְשָׁמָיו
מְעִיל עֹז יָעֲטוּ כָל־מַאֲמָרָיו / וְגַם צָנְפוּ צְנִיף הוֹד כָּל־נְאֻמָיו
וְאָרִיתִי לְאַט מִגְדֵי אֲהָבָיו / וְרָוִיתִי בְּיֵין דֹּדֵי כְרָמָיו
בְּשִׁיר הוּשַׁת צְמִיד יַד הַתְּבוּנַה / וְעַל־אַף הַֽיְקָר כַּעְדִי נְזָמָיו
לְכָה כּוֹכָב אֲשֶׁר יַזְהִיר בְּאֶרֶץ / וְהוֹדוּ לוֹ שְׁנֵי אוֹרִים בְּשָׁמָיו
לְכָה אִיעָֽצְךָ עֵצָה וּמַה־טּוֹב / יְדִיד יוֹעֵץ בְּתָם־לֵבָב תְּמִימָיו
דְּרֹשׁ מוּסָר בְּעוֹדְךָ לַח וְתִצְלַח / וְתָרוּם עַל־מְתֵי־שֵׂכֶל וְרָמָיו
וְעַל־דַּלְתֵי אֱמֶת תִּשְׁקֹד וְתִקֹּד / לְכָל־מַשְׂכִּיל לְהִתְבּוֹנֵן עֲלֻמָיו
וְהֶהָדָר תְּיַשֵּׁר אֶת־הֲדוּרָיו / וְהַמַּדָּע תְּפַתֵּחַ סְתֻמָיו
לְיַמֵּי הַֽמְזִמּוֹת רֵד בְּכָל־עֵת / וְיָם אַחֵר זְנַח לִשְׂחוֹת בְּמֵימָיו
וְאַל־תִּלְעַג לְאִישׁ חוֹבֵר חֲבָרָיו / וְאַל־תָּבֻז בְּעֵת יִקְסֹם קְסָמָיו
הֲכִי יֵשׁ לַנְּבוֹנִים רַעֲיוֹנִים / וְכָל־עָם יַחֲשֹׁק גִּנְזֵי בְרֹמָיו
וְהַסֶּכֶל יְחַרְחַר רִיב פְּתָאיִם / וְהַשֶּׂכֶל יְהַפְרִיד בֵּין עֲצוּמָיו
וְיָגֵעַ בְּיַלְדוּתוֹ יְהִי נָח / בְּשַׁחְרוּתוֹ וְיַחְלִיץ אֶת־עֲצָמָיו
וְלֹא יִרְדֶּה בְזֹקֶן צוּף תְּבוּנָיו / עֲדֵי יֹאכַל בְּנֹעַר אֶת־רְתָמָיו
וְאַל־תַּחְמֹד מְתֵי מִדּוֹת וּמִדּוֹת / וְאֵיךְ יַחְמֹד אֱנוֹשׁ תַּבְנִית צְלָמָיו
וּמַה־בֶּצַע בְּאִישׁ תֹּאַר בְּלִי־בִין / וְלוּ אוֹפִיר יְהִי־לוֹ עִם־כְּתָמָיו
כְּלֶחֶם־בִּין יְהִי שֹׂבַע לְרָעֵב / וְסוּת־שֵׂכֶל יְכַסֶּה מַעֲרֻמָיו
וְאַל יַשִּׁאֲךָ מִדְבַּר מְהַלֵּל / וְלוּ יַקְרִיב לְךָ זִבְחֵי שְׁלָמָיו
הֲכִי כָל־הָאֱנוֹשׁ יַחְלִיק לְשׁוֹנוֹ / וּמַצְפֻּנָיו שְׁטָר שֶׁקֶר חֲתוּמָיו
וְתוּר אַחַר דְּבַר אַנְשֵׁי מְלִיצָה / וְחִידֹתָם בְּכָל־דּוֹר וַחֲכָמָיו
וְהִתְרָע אֶל־מְתֵי אֹמֶן וְצֶדֶק / וּמַה־נֶּחְמָד שְׁכֹן כָּל־אִישׁ לְדוֹמָיו
וְהַקְטֵן עַצְמְךָ לִפְנֵי עֲצוּמִים / הֲכִי גֵאִים בְּעֵינֵי אֵל זְעוּמָיו
וְאִישׁ מַשְׂכִּיל יְהִי נֹשֶׁה חֲסָדָיו / וְכָל־רֶגַע יְהִי זֹכֵר אֲשָׁמָיו
וְשָׂא שָׁלוֹם כְּמֵי־יָם אוֹ מְעֹתָיו / וְגוּשׁ עָפָר וּמִסְפַּר כָּל־יְקוּמָיו
וְעַל־הָאָב אֲבָל אַב הַחֲסָדִים / כְּחֵיל־שַׁחַק וְכָל־נִטְפֵי גְשָׁמָיו
יְהִי שָׁלֵו יְמֵי חַיָּיו וְשָׁלוֹם / וְאֵל יָשִׂים אֱלֵי־דֶרֶךְ פְּעָמָיו.
## 
## 
## נהה גבר: (קל"ג)
נְהֵה גֶּבֶר אֲשֶׁר כָּלוּ שְׁנוֹתָיו / וְסָפוּ כַעֲשַׁן כִּבְשָׁן וְיָמָיו
וְאַךְ יִתְחַבְּרוּ כַחוֹל זְדוֹנָיו / וְגַם־רַבּוּ כְמוֹ אַרְבֶּה אֲשָׁמָיו
וְהָיוּ כָל־שְׁנוֹת עוֹלָם חַלֹמוֹת / וְהַמָּוֶת כְּשֵׁבֶר לַחֲלֹמָיו.
## 
## 
## איכה יתאפק: (קל"ד)
אֵיכָה יִתְאַפַּק / אִישׁ גָּלוּ גִילָיו / וּזְמַנּוֹ שָׁלַח / יָדוֹ בִּשְׁלֹמָיו
קַלּוּ מִנִּי־רָץ / לֵילוֹת חֶדְוָתוֹ / וּבְגֵרוּת כָּלוּ / בַהֶבֶל יָמָיו
מַכְמֹרֵי יָגוֹן / פָּרְשׂוּ־לוֹ יָמִים / גַּם־פַּחֵי פֵרוּד / טָמְנוּ לִפְעָמָיו
וּזְמָן אֵיךְ לֹא־חָס / עַל־מִפְרַד אַחִים / גַּם לֹא־נִכְמָרוּ / לָהֶם נִחוּמָיו.
## 
## 
## הא לך מכתב: (קל"ד)
הֵא־לָךְ מִכְתָּב / מֵאָח נִכְאָב / חֶטְאוֹ פָרַשׂ / פַּח לִפְעָמָיו
וּזְמָן הִצְבִּיא / צָרוֹת עָלָיו / עַד כִּי־שָׁלַח / יָד בִּשְׁלֹמָיו
מֵי־רֹאשׁ בִּלְבַד / נָתַן מַשְׁקָיו / שֹׁרֶשׁ רֹתֶם / רַק מַטְעַמָּיו
אַחְלָיו אִלּוּ / בִימֵי נֹעַר / יֹאבַד וִיהִי / מֵת בַּעְלוּמָיו
אָז יָנוּחַ / לוֹ כִּי אַחַר / כָּבוֹד יִהְיֶה / בָא אֶל־עַמָּיו
הֶן מַאְוַיָּו / לִכְלוֹת חַיָּיו / מָוֶת יִבְחַר / לוֹ מֵעְצָמָיו
כִּי לֹא־יִשְׁכַּב / לַיְלָה לִבּוֹ / גַּם מַכְאֹבִים / הֵם כָּל־יָמָיו
פָּצוּ עָלָיו / פִּיהֶם צָרָיו / גַּם כָּל־הַיּוֹם / שִׂפְתֵי קָמָיו
עַד כִּי־אָחִיו / הִקְשָׁה לִבּוֹ / וּבְלִי־פֶשַׁע / שִׁחֵת רַחְמָיו
לוּ דִבַּרְתִּי / מֵאָז כָּזֹאת / אֶל־הַסֶּלַע / נָתַן מֵימָיו.
## 
## 
## הריחותי הדסי השלומים: (קל"ד)
## 
הֲרִיחוֹתִי הֲדַסֵּי הַשְּׁלוֹמִים / בְּמִכְתָּב אוֹ עֲרוּגַת הַבְּשָׂמִים
וְאָרִיתִי בְּיַד רַעְיוֹן כְּפָריִם / וְרָאִיתִי בְּעֵין־לֵב יַהֲלֹמִים
בְּרֹמִים מַעֲשֵׂה סַפִּיר וְהֵמָּה / בְּנֹפֶךְ אוֹ בְרֹק הָעֵט רְקוּמִים
נְאֻם הֶעְרִים בְּחָכְמָתוֹ פְתָאיִם / וְנִיב פִּתָּה בְעָרְמָתוֹ עֲרוּמִים
וְשִׁיר נָפַל צְבָא־שַׁחַק לְחִנּוֹ / וְצוּפֵי מַעֲנָיו כּוֹשֵׁל מְקִימִים
קְרָאתִיהוּ וּמֵי עֵינַי יְזוּבוּן / וְהַמַּיִם אֱמֶת כַּדָּם אֲדֻמִּים
וּמָחִיתִי יְפִי טוּרָיו בְּדִמְעִי / וְשִׁחַתִּי דְּבָרָיו הַנְּעִימִים
כְּתָב דּוֹד נִתְּקוּ חַבְלֵי אֲהָבָיו / עֲדֵי חַבְלֵי יְצֻרָיו בַּחֲלֹמִים
מְצוֹדִים אֶפְרְשָׂה לָהֶם בְּעַרְשִׂי / וְאֶשְׁטַח עַל־יְדֵי נוּמִי חֲרָמִים
וְנַפְשִׁי מִבְּלִי שֵׁנָה אֲיַשֵּׁן / וְלִבִּי עֵר וְאִם־עֵינַי עֲצוּמִים
וּמָה־אוֹחִיל וּמַסְעֵיהֶם רְחוֹקִים / וּמוֹרָאִים שְׁבִלֵיהֶם וְאֵמִים
יְלֵל לַיִל יְלַהְלֵהַּ וְאַךְ יִמְ־ / צְאוּ עֵינַי בְּנוֹת־שַׁחַר שְׁתֻמִים
יְגוֹן פֵּרוּד יְקִיצֵנִי וְצִירוֹ / יְצִיקֵנִי רְעוֹת כּוֹכְבֵי מְרוֹמִים
וְהַשַּׁחַק כְּמוֹ־אֹהֶל תְּכֵלֶת / בְּפָנָיו פֻּזְּרוּ אַבְנֵי לְשָׁמִים
חֲרוּזִים הֵם בְּצַוָּארוֹ וְכִימָה / וְעַיִשׁ עַל־שְׁתֵּי אָזְנָיו נְזָמִים
וְלַיִל יַעֲטֶה שַׂקּוֹ וּבָרָק / יְקַצֵּץ בַּעֲדוֹ חוּטֵי כְתָמִים
אֲדַמֵּהוֹ לְכוּשִׁי רָץ בְּפֶצַע / וְשִׂמְלָתוֹ מְגוֹלָלָה בְדָמִים
רְעִיתִימוֹ עֲדֵי הָיוּ מְעִילֵי / אֲפֵלָתוֹ בְּיַד־שַׁחַר פְרֻמִים
פְּתִילֵי זָהֳרוֹ נִרְאוּ בְנִשְׁפּוֹ / כְּשֵׂיבָה זָֽרְקָה בִּשְׂעַר עֲלָמִים
לְמִי אֶבְכֶּה וְאֶתְנוֹדֵדֵ וְעַל־מִי / דְּמָעַי אֶתְּנָה נֶגְדִּי אֲגַמִּים
הֲלָאַחִים אֱמֹר אוֹ לַקְּרֹבִים / וְאָכֵן בַּעֲנַן מֶרְחָק עֲלֻמִים
וְלַבָּנִים אֲשֶׁר עָטוּ יְגוֹנִים / וְהָיוּ מִפְּאֵר הוֹרִים עֲרוּמִים
וְאִם עַל־אֹהֲבִים שָׁלוֹם בְּפִיהֶם / זְמָן אִתִּי בְנֵי יָמִים שְׁלֵמִים
אֲשֶׁר אֶשְׁאַף לְרוּחַ אַהֲבָתָם / וְאִם לֹא־חוֹלֲלָה מֵאָז גְּשָׁמִים
בְּצוּר חַרְבּוֹ דְּרָכַי שָׂךְ זְמַנִּי / וְנָתַן כָּל־פְּרֻצֵיהֶם סְתֻמִים
וְאֵין אִישׁ בַּעֲדָם נִדְרָשׁ לְבַד אוֹב / וְלֹא נִשְׁאָל לְבַד קֹסֵם קְסָמִים
לְךָ שֹׁכֶן מְעוֹן שֵׂכֶל וְחֹפֵשׂ / בְּנֵר דֵּעוֹ חֲדָרָיו הַפְּנִימִים
וְהָאֹשֵׁר בְּדֶרֶךְ הָאֱמוּנָה / וְהַמֵּשִׂים לְיַד־חֶסֶד פְּעָמִים
לְךָ אֶצְעַק חֲמַס יָמִים אֲשֶׁר גָּ־ / בְרוּ מִנִּי וּבִי קָמוּ כְקָמִים
וְהִמְצוּנִי בְּיַד גֵּרוּת לְבַדִּי / וְאַךְ נַפְשִׁי וְהַיָּגוֹן תְּאוֹמִים
וְזֹקֶן שָֽׁקְדוּ עָלַי חֲיָלָיו / וְעֶדְנָה הָגְלְתָה הָגְלַת שְׁלוֹמִים
בְּשָׂרִי הַנְּדֹד בִּלָּה וְשִׁבַּר / כְּנֵבֶל יוֹֽצְרִים כָּתוֹת עֲצָמִים
וְלֹא הִתְוָה לְנוּדִי קֵץ וּמוֹעֵד / וְחֶזְיוֹנֵי יְמֵי חֶבְרָה חֲתוּמִים
קְוֻצּוֹת הַזְּמָן שָׂבוּ וְשָׁבוּ / זְקֻנֵי הַֽיְגוֹנִים לַעֲלוּמִים
לְחוּמִי מַאֲכָל חֵלֶף לְלַחְמִי / וְדַם דִּמְעִי מְקוֹם דִּמְעַת כְּרָמִים
וְהַמָּתוֹק בְּמַשְׁקִי רֹאשׁ פְּתָנִים / וְהַדָּשֵׁן לְפִי שֹׁרֶשׁ רְתָמִים
יְבַהְלֻנִי בְגֵרוּתִי שְׁמֻעוֹת / וּמִכְאֹבִים גְּדֹלִים וַעֲצֻמִים
הֲכִי קָרָא זְמָן לִשְׁבֹּר בְּחוּרֵי / בְנֵי־חֶסֶד וּמַחְמַדֵּי תְמִימִים
וְכִי חָתַם בְּעַד כּוֹכְבֵי תְהִלּוֹת / וְהִשְׁכִּין מִגְדְּלֵי־חֶסֶד תְּהֹמִים
אֲהָהּ לִי אוֹֽמְרָה עַל־מִפְקְדֵיהֶם / אֲהָהּ לִי וַאֲבוֹי אֶלֶף פְּעָמִים
אֲבָל מָוֶת חֳלִי יַשְׁוֶה יְקוּמִים / וּמִקְרֵה הַכְּסִיל יִקְרֶה חֲכָמִים
לְבֵנִים מֵאֱנוֹשׁ יַפִּיל כְּגָזִית / וְעַרְמֹנִים יְהִי שֹׁבֵר כְּשִׁקְמִים
וְהֵם רָצוּ לְפָנֵינוּ וְרִכְבֵי / הֲלִיכֵינוּ לְהַשִּׂיגָם רְתוּמִים
וְאָמְנָם מִשְׁפְּטֵי הַצּוּר יְשָׁרִים / וְלוֹ הַדִּין וְנַחְנוּ הָאֲשֵׁמִים
כְּתָבִי זֶה וּמַעְגָּלִי בְאֹרַח / וּמִדְבָּרוֹת מְגַמָּתִי וְיַמִּים
לְנַחֵת עַל־פְּנֵי־אֶרֶץ גְּדוּדִים / וְרַוֹּת מִדְּמֵי עֵינַי תְּלָמִים
עֲדֵי אֶגְוַע בְּאֶרֶץ יִמְעֲטוּ בָהּ / עֲלֵי קִבְרִי מְאֹד בֹּכִים וְהֹמִים
וּפִקְדוֹנִי בְּיַד הָאֵל עֲזַבְתִּיו / אֲשֶׁר נִקְרָא שְׁמוֹ אַב הַֽיְתוֹמִים
וְאֶבְטַח בַּאֲשֶׁר יַשְׁפִּיל גְּבֹהִים / וְיָדָיו יֹֽרְדֵי דוּמָה מְרִימִים
וְאוּלַי לִי הֲנָחָה בַּאֲנָחָה / וְכַמָּה תַחֲלֻאִים מַחֲלִימִים
וְהַיָּמִים וְהַלֵּילוֹת כְּהָרוֹת / וּמִי־בָן תּוֹֽלְדוֹת לֵילוֹת וְיָמִים
וְטַל יַשְׁקֶה אֲרָצוֹת בָּם לְבָבִי / כְּמֵי עֵינַי אֲבָל נַחַל קְדוּמִים
וְעַל־הַשֹּֽׁכְנִים שָׁם לַעֲדֵי־עַד / כְּחוֹל הַיָּם וְכִמְעֹתָיו שְׁלוֹמִים.
## 
## 
## אלי בית: (קל"ז)
אֵלִי בַּיִת / נִבְנָה עַל־קַו / צֶדֶק יִהְיֶה / בֵּית עוֹלָמִים
וּצְבִי נָשָׂא / עָפְרַת אַהַב / יִרְאֶה זֶרַע / יַאְרִיךְ יָמִים.
## 
## 
## חושו בני שכל: (קל"ז)
## 
חוּשׁוּ בְּנֵי־שֵׂכֶל אֱלֵי שֻׁלְחָן / עָרַךְ לְעֻמַּתְכֶם נְדִיב עַמִּים
אָכֵן אֲנִי תוֹכוֹ כְּמִרְכֶּבֶת / יֹשְׁבָה מְלֵאָה צוּף וּמַטְעַמִּים.
## 
## 
## נבטח בהפיק: (קל"ז)
נִבְטַח בְּהָפִיק זְמָן כִּמְעַט זְמָמֵינוּ / וַנַּאֲמִין בּוֹ וְאָכֵן הוּא יְרַמֵּנוּ
יַשִּׁיא לְבָבוֹת בְּדָבָר רֵק וְנִפָּת וְלֹא / נָבִין הֲכִי חִישׁ בְּכַף־קֶלַע יְשִׂימֵנוּ
עַיִן נְעַצֵּם יְמֵי חֶבְרָה וְחִצֵּי נְדֹד / יוֹרֶה וְנִכְחָם לְמַטָּרָה יְקִימֵנוּ
נַחְנוּ נְקַבֵּץ פְּזוּרֵי לֵב וְנָפְרִיד קְשׁוּ־ / רֵי לֵב וְנִפְרֹשׂ לְלָכְדָם אֶת־חֲרָמֵינוּ
נָשִׂים טְפָחוֹת יְמֵי חֶבְרָה וּפֵרוּד עֲדֵי / יָשׁוּב בְּעוֹלָם מְקוֹם צָפוֹן דְּרוֹמֵנוּ
מִי־זֶה אֲשֶׁר הֶאֱמִין בָּנוּ יְשֻׁלָּם וְאִם / יִרְגַּע הֲלֹא יֶחֱרַד מִקּוֹל רְעָמֵינוּ
נַתְאִים לְיַחֵד וְגַם נַחְבִּיר לְהַפְרִיד וְשִׂיא / אִישׁ אִם־נְרוֹמֵם לְהַשְׁכִּינוֹ תְּהוֹמֵנוּ
אֵלֶּה קְצוֹת מַעֲלָלֵינוּ וְכָל־מִי יְאַו / בִּלְתָּם יְאַוֶּה קְדֹחַ אֵשׁ בְּמֵימֵינוּ
הָהּ יָֽזְמוּ לַעֲשׂוֹת רָעָה וְלֹא בֹשֲׁשׁוּ / עַד־הֶעֱלִימָם מְאוֹר אַנְשֵׁי שְׁלוֹמֵנוּ
שֶׁמֶשׁ וְסַהַר אֲשֶׁר בָּאוּ בְּפֶתַע עֲדֵי / נָדוּ לְנוּדָם שְׁנֵי אוֹרִים בְּשָׁמֵינוּ
רֹעֵי אֱמוּנָה וְתַמֵּי־בִין וְחֶסֶד וְהֵם / מֵאָז תְּרוּמָה לְאֵל מִכָּל־יְקוּמֵינוּ
צִבְיֵי עֳפָרִים וּמִשִּׂכְלָם הֲלֹא אָֽלְפוּ / עָרְמָה פְתָאיִם וּבוֹ חָכְמוּ חֲכָמֵינוּ
חָכְמַת יְשִׁישִׁים וְהוֹד טַעַם חֲכָמִים וְיָ־ /שַׁבְנוּ סְכָלִים וְהֵמָּה מַעֲרִימֵינוּ
כּוֹכְבֵי אֲדָמָה וְאַךְ מָשְׁלָם בְּלַיִל וְיוֹם / מֵאֵין חֲלִיפוֹת כְּמוֹ כוֹכְבֵי מְרוֹמֵנוּ
לָבְשׁוּ לְבוּשׁ תֹּם וּבִבְלוֹיֵ חֲלִיצוֹת אֲשֶׁר / חָלְצוּ עֲלֵי הַזְּמָן גָּאוּ תְמִימֵינוּ
נֻצַּל עֲדִי בַעֲלֵי הַשֵּׁם וְהַתֹּם עֲדֵי / הָיוּ עֲלֵי־אַף בְּנֵי הַיּוֹם נְזָמֵינוּ
הָיוּ אֲבֹתָם לְרֹאשׁ אַךְ יָֽסְפוּ הֵם יְקָר / עַד כִּי־נְתָנָם זְמָן צֶפֶת לְאֻמֵּנוּ
דֹּרְשֵׁי בְּעַד שֹֽׁבְרֵי שֶׁבֶר תְּעוּדָה לְבַב / אָבוּן וְיוֹסֵף בְּיוֹם חֹסֶר אֲסָמֵינוּ
וּלְשֹׁאֲלִים עַל־מְטַר הַשְׂכֵּל לְפִיהֶם בְּיוֹם / עֹצֶר תְּפוּשׁוּן וּבוֹ נוֹזְלֵי גְשָׁמֵינוּ
וּלְחֹֽפְשֵׂי מִדְבְּרֵי מוּסָר תְּרוּצוּן אֱלֵי / מִלִּים אֲשֶׁר יִטְּפוּ מֶתֶק טְעָמֵינוּ
וּלְזֹעֲפִים מִן־יְגוֹן תֵּבֵל פְּנֵיהֶם רְאוּ / כִּי בָם זְמָן שָׂם לְבַד צַהְלַת עֲגוּמֵינוּ
יִשְׁגּוּ וְאָכֵן בְּרֹךְ לָשׁוֹן יְרַצּוּ וְיוֹם / נֶחְטָא בְּטֶרֶם דְּרֹשׁ יִשְׂאוּ אֲשָמֵינוּ
מִיּוֹם אֲשֶׁר נֵסְתְּרוּ גִּלּוּ דְמָעוֹת צְפוּן / לִבּוֹת וְחָזוּ בְלִי־עַיִן עֲלֻמֵנוּ
נִבְכֶּה בְדֶמַע עֲלֵי מִפְקַד פְּנֵיהֶם וְעֵת / נִזְכֹּר נְדֹדָם אֲזַי נִמְסֹךְ בְּדָמֵנוּ
עָרְבוּ שְׂמָחוֹת וְהֵן שֵׁכָר לְשֹׁתָיו מְאֹד / יֵמַר כְּאִלּוּ בְרֹאשׁ הֻשְׁקוּ כְרָמֵינוּ
הִלְבִּין נְדֹדָם שְׁחוֹר שֵׂעָר וְהִקְדִּיר מְאוֹר / פָּנִים וְשִׁנָּה הֲדָרֵנוּ וְצַלְמֵנוּ
מָרוּ נְפָשִׁים עֲדֵי מָתַק לְנֶגְדָּם בְּיוֹם / רָתְמוּ לְרִכְבֵי נְדֹד שֹׁרֶשׁ רְתָמֵינוּ
נִשְׂבַּע נְדֻדִים עֲדֵי־נֶשֶׁף וְנִרְעֶה פְנֵי / שַׁחַק וְלֹא־נֶחֱזֶה כָהֵם בְּרוֹמֵנוּ
לוּלֵי אֱשֶׁר נָדֲדָה שֵׁנָה נְקַוֶּה רְאוֹת / תַּבְנִית פְּנֵיהֶם בְּלַיִל בַּחֲלוֹמֵנוּ
הָבָה וְנִבְכֶּה עֲלֵי־אֹהֶל יְדִידֹת אֲשֶׁר / צָעַן וְנַרְוֶה בְּדַם כָּבֵד תְּלָמֵינוּ
אֵיךְ נֶחֱרַד מִזְּמָן לָעַד וְחָלוּ מְגוּ־ / רֵינוּ בְּיוֹם נָדֲדוּ יַחַד וְאֵימֵינוּ
הִפְרִיד אֲהוּבִים וְלֹא־קֶשֶׁר אֲהָבִים וְאֵיךְ / יוּכַל לְשַׁנּוֹת זְמָן מֵיטַב כְּתָמֵינוּ
כֹּפֶר אֲנַחְנוּ לְעָפְרֵי חֵן רְפוּאָה בְּנִיב / פִּיהֶם לְמַכְאוֹב וְשִׁקּוּי לַעֲצָמֵינוּ
וּפְדוּת לְיָמִים אֲשֶׁר הָיוּ אֲדֹנִים לְכָל־ / שָׁנִים אֲשֶׁר חָֽלְפוּ מֵאָז וְיָמֵינוּ
הָיוּ יְמוֹת הַזְּמָן חֹלֶשׁ וְזֹקֶן וְאַךְ / אֵלֶּה לְבַדָּם יְמֵי־נֹעַם עֲלוּמֵינוּ
לֹא נִכְּרוּ מִשְּׁחוֹר בִּלְתָּם וְעִמָּם אֲפַל / לֵילוֹת מְאֹד צַח כְּעֵין גִּזְרַת לְשָׁמֵינוּ
נָשׁוּט סְבִיב אָהֳלָם תָּמִיד וְנִמְצָא בְמִד־ / רַךְ נַעֲלֵיהֶם נְעִים רֵיחַ בְּשָׂמֵינוּ
נָנוּד לְעִתּוֹת בְּמַשָּׁאוֹן וְנֶחְשֶׁה פְנֵי / צָרִים לְבַל־יֹאֽמְרוּ הֶאָח וְקָמֵינוּ
אַחַי בְּחֵי אַהֲבָה הִשָּֽׁמְרוּ מִשְּׁכֹן / זָרִים יְמֵי־עַד בְּלִבַּתְכֶם מְקוֹמֵנוּ
כִּי אֹהֲבִים לֹא נְחַמֵּד בִּלְעֲדֵיכֶם וְעַד / לֹא־יִמְעֲדוּ מִמְּכוֹן חֵשֶׁק פְּעָמֵינוּ
אָכֵן צְרִי מִכְתְּבֵי יֶדְכֶם בְּיוֹם תִּשְׁלְחוּ / מִנִּי חֳלִי תַאֲוָה הוּא יַחֲלִימֵנוּ
נוֹחִיל וְאוּלַי בְּסוֹד יָמִים לְהַפְלִיא וְעוֹד / מִבֵּין תְּהֹמוֹת נְדֹד יָשׁוּב יְרִימֵנוּ
וּשְׂאוּ כְּפִי אַהֲבָה שָׁלוֹם וְאִם־יֶחֱנַן / הָאֵל נְפָשִׁים נְשַׁו נִדְרֵי שְׁלָמֵינוּ.
## 
## 
## יום בו נפקד: (ק"מ)
יוֹם בּוֹ נִפְקַד/ יַעְקֹב אָז קוֹל/ כִּנּוֹרִי אֶל/ אֵבֶל הוּמָר
הַיּוֹם הַהוּא/ יִקַּח אֹפֶל/ גַּם־יֹאבַד יוֹם/ הָרַע וָמָר.
## 
## 
## סב תחזה: (ק"מ)
סֹב תֶּחֱזֶה עֹפֶר אֲשֶׁר רָכַב / כּוֹסוֹ לְפִיו עַל אֶצְבְּעוֹת חָמֵשׁ
דָּמָה בְּשׂוֹא מִזְרָק אֱלֵי פִיהוּ / סַהַר יְנַשֵּׁק אֶת פְּנֵי שָׁמֶשׁ.
## 
## 
## הוה בלי פה: (ק"מ)
הֹוָה בְּלִי־פֶה לַעֲרֹץ נֹאֶמֶת/ גֹּלָה לְכָל־אֹזֶן אֲבָל אֹטֶמֶת
עֶבְרַת יְיָ עָבְרָה כַשּׁוֹט עֲלֵי/ אֶרֶץ וּפֶתַע הָיְתָה נֶעְתֶּמֶת
הָיְתָה כְגַן־עֵדֶן לְפָנֶיהָ אֲהָהּ/ כִּי אַחֲרֵיהָ יָשְׁבָה שׁוֹמֶמֶת
חָשְׁכוּ פְנֵי־סַהַר וּמִמִּי יִמְשְׁכוּ/ הָאוֹר וְשֶׁמֶשׁ זֹעֲפָה נִכְלֶמֶת
מִיּוֹם אֲשֶׁר אֵם הַתְּהִלּוֹת פָּקְדָה/ תָּחֹג כְּשִׁכֹּרָה אֲבָל נִדְהֶמֶת
תִּזְעַק אֲהָהּ אָחוֹת וְתִתְגּוֹדֵד וְאִם/ הָיְתָה מְקַנְאָה בָהּ וּמִתְקוֹמֶמֶת
כָּל־בַּת לְבֵית דּוֹדָהּ בְּשַׂקָּהּ תִּהֲלַךְ/ תָּגֹז וְתַקְרִיחַ וְלֹא כֹסֶמֶת
יִכְבַּד מְאֹד עָלַי קְרֹא אִשָּׁה לְמִי/ כָל־הַפְּתָאיִם הָיְתָה מַחְכֶּמֶת
נִבְרֵאת נְקֵבָה וַחֲכָמָה נִקְּבָה/ כִּי הָעֲרוּמִים הָיְתָה מַעְרֶמֶת
דִּבְרַת אֱמֶת הָיְתָה בְּפִי תֵבֵל וּמִן/ יוֹם אֵל לְקָחָהּ מֵעֲנוֹת נֶאְלֶמֶת
וּשְׂחֹק בְּפָנֶיהָ וּבִלְתָּהּ זֹעֲפִים/ כִּי כֵן לְשׁוֹן־סֵתֶר פְּנֶי זֹעֶמֶת
מִצּוּף לְמָרֵי הַנְּפָשִׁים מָתְקוּ/ מִלִּים אֲשֶׁר בָּם כָּל־חֳלִי מַחְלֶמֶת
רוּחַ נְדִיבָה שֹׁאֲלִים תַּעְנִיק וְיָד/ יֵעָצְרוּ עָבִים וְהִיא מַגְשֶׁמֶת
רָבִיד לְצַוַּאר תֹּם וְלִימִין הַיְקָר/ צָמִיד וְלִשְׂמֹאל הָאֱמֶת חֹתֶמֶת
וּצְעִיף עֲנָוָה הֶעֱלִים אַפָּהּ עֲדֵי/ יוֹם בָּאֲדָמָה הָיְתָה נֶעְלֶמֶת
בָּאוֹת זְמָן רֹאָה בְּעֵין לִבָּהּ וְעֵין/ גּוּף מֵרְאוֹת רַע הָיְתָה עֹצֶמֶת
עֹז יֹֽלְדֶיהָ אֵיךְ תְּהִי מוֹנֶה וּמִי/ מֵי־יָם בְּכַף מָדַד וְכָל בַּחֶמֶת
כַּנָּה אֲמִירֶיהָ עֲדֵי־רוֹם נָגְעוּ/ כָּל־עֵץ בְּגַן־אֵל הָיְתָה עֹמֶמֶת
וּשְׁנֵי שְׂרִיגֶיהָ פְּרִי־חֵן נָשְׂאוּ/ מָתְקוּ לְשָׂפָה מֵאֱנוֹשׁ טֹעֶמֶת
אוֹ אֵם לְבִיָּא בֵּין כְּפִרִים רִבְּתָה/ גּוּרֵי תְהִלָּה בָּם זְמָן מַרְעֶמֶת
אַחִים אֲבָל רֹאוֹת לְתֵבֵל תֶּחֱזֶה/ בָהֶם עֲלֻמֶיהָ וְהִיא רֹדֶמֶת
אוֹ הֵם שְׁלָחֶיהָ בְּיוֹם לַחַם וּבָם/ תֵּיטִיב וְתָרֵעַ וְהִיא דֹמֶמֶת
אֵיךְ יַד אֲדָמָה טָרְפָה כִימָה וְשֶׁן־/ עָפָר לְבָנָה אֵיךְ תְּהִי לֹחֶמֶת
לִבְנוֹת אֱלֹהִים צָפְנָה קֶשֶׁר וְעַל/ יַלְדוֹת יְחָסִים רִבְּתָה מַשְׂטֶמֶת
אַחַר אֲשֶׁר יָד נָשְׂאָה בָזֹאת דְּעוּ/ כִּי עִם־מְאֹרֹת לֹא־תְהִי מַשְׁלֶמֶת
לֹא־תַעֲמֹד לָהּ בַּבְּרִית כִּי אִם־כְּפִי/ יַד־אִישׁ עֲלֵי־מַיִם תְּהִי רֹקֶמֶת
תֵּרָא כְשֹׁקֶטֶת וְתַרְשִׁיעַ וְגַם/ תִּרְגַּע כְּנִרְגֶּנֶת וּמִתְלַהֶמֶת
מִפְעַל מְהוֹלֶלֶת פְּעָלֶיהָ וְגַם/ הַבְלֵי חֲלוֹם עֵין שֹֽׁכְבִים חֹלֶמֶת
פֶּתִי בְּכוֹס־חֶמֶר תְּשַׂמֵּחַ וְהִיא/ הַכּוֹס אֲשֶׁר רֹאשׁוֹ תְּהִי הֹלֶמֶת
תּוֹרֶה וְלֹא תַחְטִיא אֲהוּבֵנוּ אֱמֹר/ בַּעְלַת כְּשָׁפִים הִיא וְאִם קֹסֶמֶת
אֶחַד תְּשַׁו מִקְרֵה אֲרִי נֹהֵם וְדֹב/ שׁוֹקֵק וְהַנֶּשֶׁר וְהַתִּנְשֶׁמֶת
קוֹמַת אֲרָזִים תַּעֲקֹר יָדָהּ כְּמוֹ/ קָמַת שְׂדֵה חִטָּה וְהַכֻּסֶּמֶת
קֶדֶם יְדַעְנוּהָ מְתַפֶּרֶת כְּסוּת/ שֶׁקֶר וְשִׁרְיַן הָאֱמֶת פֹּרֶמֶת
בִּכְלֵי קְרָב נַהְדֹּף מְתֵי־שֶׁלַח וְהִיא/ תִלְכֹּד נְפָשֵׁינוּ בְּלִי מִלְחֶמֶת
גּוּפַת אֱנוֹשׁ תַּאְוָה לְעֵינַיִם וְיוֹם/ תּוּרַד שְׁאוֹל הָעֹֽבְרִים חֹסֶמֶת
לָהּ יַעֲמִיק אֹהֵב בְּאֵר שַׁחַת וְיַד/ חֹשֵׁק עֲלֵי גַבָּהּ יְשַׁו מַרְגֶּמֶת
אִמְרוּ לְבָנֶיהָ הֲכִי נַפְשִׁי מְאֹד/ הֹמָה לְרַגְלֵיהֶם וּמִתְפָּעֶמֶת
חַי הַֽמְסִירָהּ מִגְּבִירָה כִּי עֲלֵי/ מוֹתָהּ בְּיוֹם וָלֵיל כְּיָם נֹהֶמֶת
דִּמְעָה אֲשֶׁר עֵינִי לְנוּדָהּ תַּעֲרֹף/ סוֹדִי מְבָאֶרֶת וְהִיא אִלֶּמֶת
הָיְתָה כְּעֵין־שֹׁהַם וְהִיא שֹׁנָה עֲלֵי/ לֶחְיִי בְּדַם לִבִּי וּמִתְאַדֶּמֶת
תֵּבֵל עֲקָרָה הִיא וְאַךְ תֵּלֵד עֲלֵי/ בִרְכַּי בְּכָל־רֶגַע אֲבָל מַתְאֶמֶת
תַּשְׁמִיד מְתֵי־חֶסֶד וְלִי תִדְרֹשׁ בְּעַד/ דַּם כָּל־הֲרוּגֶיהָ וּמִתְנַקֶּמֶת
יִצְחָק זְנַח יָגוֹן וְאֹזֶרֶת תְּהִי/ נַפְשָׁךְ לְמִפְקָדָהּ וּמִתְנַחֶמֶת
לִקְרַאת זְמָן הַיְצֵא נְדִיבָה תַּעֲלֶה/ אֶל־עָשׁ בְּלִי־שֶׁלַח וּבָהּ נִלְחֶמֶת
אֵיךְ תֶּחֱרַד הַיּוֹם וְאֶתְמוֹל נִמְצְאָה/ לָפִיק זְמַם הַכֹּאֲבִים זֹמֶמֶת
כַּבֵּה יְקֹד הַלֵּב וְדַעְתָּךְ תִּהְיֶה/ תָמִיד לְשׁוֹן יָם הַבְּכִי מַחְרֶמֶת
נַחְנוּ כְגִלָּיוֹן תְּמוּתָה פָרְשָׂה/ חֶצְיוֹ וְהַחֶצְיוֹ תְּהִי גֹלֶמֶת
מֶרְכָּב אֲשֶׁר־בּוֹ רָכְבָה תַמָּה לְבֵית/ שַׁחַת לְכַלּוֹת הַיְקוּם רֹתֶמֶת
לֶאְכֹל פְּרִי צִדְקָהּ בְּמָקוֹם תַּאֲכִיל/ כָּל־יָד לְפִיהָ מֵעֲבוּר מַקְדֶּמֶת
עָב תַּעֲרֹף לַשְׁקוֹת קְבֻרָתָהּ בְּמֵי/ רָצוֹן וְשִׁכְבַת טַל תְּהִי מַשְׁכֶּמֶת.
## 
## 
## מאור היום: (קמ"ג)
מְאוֹר הַיּוֹם לְסוֹדֵנוּ כְרָכִיל / וְהַלַּיִל כְּאִישׁ אָזוּר אֱמוּנָה
לְכֵן חוּשָׁה לְהִתְנַכֵּר עֲדֵי לֹא / תְהִי נִכָּר וְלֹא מַכִּיר תְּמוּנָה
וְכַמָּה אִישׁ יְהִי סֹחֵר בְּתִתּוֹ / זְהַב שֶׁמֶשׁ בְּכֶסֶף הַלְּבָנָה.
## 
## 
## ראה שלחן: (קמ"ג)
רְאֵה שֻׁלְחָן אֲשֶׁר יִדְמֶה לְגַלְגַּל/ וְהִנֵּנִי בְתוֹכוֹ כַלְּבָנָה
וְאֵלַי יִשְׁלְחוּ יָדָם נְדִיבִים/ לְמַעַן כִּי אֲנִי מִטּוֹב טְעוּנָה.
## 
## 
## מליצתי דרשתיה: (קמ"ג)
מְלִיצָתִי דְּרַשְׁתִּיהָ וְאֵינָהּ/ וְדִמְעָתִי קְרָאתִיהָ וְהִנָּהּ
וְנִשְׁמָתִי כְּמוֹ־אֶרֶץ נְשַׁמָּה/ לְעֹז שִׁבְרָהּ וּבִתְעוֹת רַעֲיוֹנָהּ
וְאֵיכָה כִחֲשָׁה בִי הַתְּבוּנָה/ וּמִיּוֹם נִהְיְתָה לִבִּי אֲרוֹנָהּ
וְהֵפֵרָה בְרִית חֶסֶד נְעוּרִים/ וְאֵיבָה נָֽתְנָה בֵּינִי וּבֵינָהּ
אֲדַבֶּר־בָּהּ לְהִתְנַחֵם וּמִכָּל־/ יְגוֹנַי תַּעֲנֶה עָצַם יְגוֹנָהּ
הֲכִי עָלָה עֲדֵי־שַׁחַק שְׁאוֹנָהּ/ וְיָרַד כָּל־הֲדָרָהּ וַהֲמוֹנָהּ
לְכִידוֹנָהּ אֲשֶׁר מָוֶת לְכָדוֹ/ וְעַל־חַרְבָּהּ אֲשֶׁר קֶבֶר נְדָנָהּ
וְעַל־כִּתְרָהּ וְחֶלְיָתָהּ וְנִזְמָהּ/ וְלִצְמִידָהּ וְרָבִיד עַל־גְּרוֹנָהּ
וְרֵיחַ מֹר אֲשֶׁר יַעַל בְּאַפָּהּ/ וְצוּף יִגַּר וְחָלָב עַל־לְשׁוֹנָהּ
תְּיֵלִיל הָהּ עֲלֵי־שֶׁבֶר זְרֹעָהּ/ וְתִתְנוֹדֵד לְמִפְקַד עֵין יְמִינָהּ
הֲכִי נִבְרֵאת אֲבָל עַל־תַּאֲוָתָם/ וְהֵמָּה נוֹֽצְרוּ אַךְ עַל־רְצוֹנָהּ
עֱנוּ אֵיךְ יִדְרְכוּ אִישִׁים בְּאֶרֶץ/ וְיֵדְעוּ כִּי מְאוֹרֶיהָ בְּבִטְנָהּ.
## 
## 
## אשר נסה: (קמ"ד)
אֲשֶׁר נִסָּה זְמָן בֹּגֵד מְצָאוֹ/ כְּאֹהֵב יַעֲטֶה מַעְטֵה מְשַׂנֵּא
יְפַתֶּה אַךְ בְּדָבָר רֵק וְיַחְלִיק/ אֲמָרָיו לוֹ וְרָעָה לוֹ יְאַנֶּה
עֲדֵי לוֹ יַחֲלִיף נֹעַר בְּזֹקֶן/ וְעֹז פָּנָיו בְּיַד שֵׂיבָה יְשַׁנֶּה
וְיִקָּרֵא בְּשֵׁם אֹהֵב בְּפִיהוּ/ וְאָכֵן הוּא בְּעַד אוֹיֵב יְכַנֶּה.
## 
## 
## לשון דמעו: (קמ"ד)
## 
לְשׁוֹן דִּמְעוֹ יְגַלֶּה סוֹד צְפוּנוֹ/ וּפִי דֵעוֹ יְכַסֶּה שׁוֹד יְגוֹנוֹ
וְאֵשׁ מֵעָיו תְּלַהֵט אֶת־צְלָעָיו/ וְיוֹצִיא מִנְּחִירָיו אֶת־עֲשָׁנוֹ
וְנַפְשׁוֹ כִחֲדַתְהוּ מִמְּקַנְאָיו/ עֲדֵי לֹא־יָכְלָה עוֹד הַצְּפִינוֹ
וּמֵי דִמְעוֹ כְּפִי נִגְעוֹ הֲיֵבוֹשׁ/ מְקוֹרוֹ אוֹ הֲיֶחְרַב מַעֲיָנוֹ
בְּנֵי־יוֹם פָּרְשׂוּ רֶשֶׁת לְרַגְלָיו/ וְקָם עָלָיו כְּאַכְזָרִי זְמַנּוֹ
וְכַדּוּר מִמְּחוֹז חֶפְצוֹ צְנָפוֹ/ וְנִסָּהוּ בְּנָסוֹעַ וְחָנוֹ
וְהִשְׁכִּיחוֹ מְזִמָּתוֹ וְדָתוֹ/ וְטַעַם יוֹעֲצִים יָגוֹן יְשַׁנּוֹ
וְהִבְהִילוֹ לְעָם לַקְשִׁיב וְלָשִׁיב/ נְכֹחוֹת כָּבְדוּ פִיהוּ וְאָזְנוֹ
לְכָל־שֹׁאֵל שְׁלוֹם רֵעַ בְּפִיהוּ/ וְכָאֶפְעֶה יְהִי נֹשֵׁךְ בְּשִׁנּוֹ
יְדַמֶּה כִּי־בְרָאוֹ אֵל כְּחֶפְצוֹ/ וְעַל־פִּיהוּ יְצָרָהוּ אֲדֹנוֹ
וּמִדְבָּרָיו בְּפִיהוּ שָׂם לְבַדּוֹ/ וְגָנַז בֵּין צְלָעָיו אֶת־אֲרוֹנוֹ
עֲדֵי דַרְדַּע בְּלִי מַדַּע בְּעֵינָיו/ וְכַלְכֹּל לֹא יְכַלְכֵּל אֶת־תְּבוּנוֹ
וְיִתְחַכַּם אֲבָל מִתַּחְכְּמֹנִי/ וְיִתְעַדֵּן בְּכִסְלוֹ מֵעֲדִינוֹ
וְיַאְשִׁים מִדְבְּרֵי שַׁמַּאי וְהִלֵּל/ יְהוֹלֵל כָּל־תְּעוּדָתוֹ וּמַעְנוֹ
וְיַאְרִיךְ אֶת־תְּפִלָּתוֹ לְהַרְאוֹת/ אֱמוּנָתוֹ וְהוּא מַשִּׁיא לְקֹנוֹ
מְצַעֵק אַךְ בְּפִיהוּ לֹא בְלִבּוֹ/ חֲצוֹת לַיִל עֲדֵי נִחַר גְּרוֹנוֹ
וְכָל־גֵּאֶה יְהִי הֹפֵךְ לְשׁוּלָיו/ עֲלֵי פָנָיו וְיַרְאֶה אֶת־קְלוֹנוֹ
וְכֹל הוֹלֵךְ בְּלֵב וָלֵב יְגַלֶּה/ בְּפִיו חֻבּוֹ וְאַךְ לֹא עַל־רְצוֹנוֹ
וְיֵשׁ מֵהֶם אֲשֶׁר לִבּוֹ בְחָרוֹ/ וּמָגֵן מִפְּנֵי יוֹם רָע הֱכִינוֹ
חֲשָׁבָהוּ כְּמוֹ־כֶסֶף מְזֻקָּק/ וְכֻלּוֹ סִיג מְצָאוֹ עֵת בְּחָנוֹ
חֲשָׂכָהוּ כְּמוֹ־חֶרֶב לְעֵת צָר/ וְכֵן הָיְתָה תְּקוּעָה אַךְ בְּבִטְנוֹ
וְהִקְרָהוּ לְיוֹם מָדוֹן כְּכִידוֹן/ וְכֵן עֵצוֹ בְּלִבּוֹ שָׁת וְקֵינוֹ
וְהֵנִיף אֶת־יְמִין כִּסְלוֹ וְנָעַר/ זְרֹעוֹ עַל־שְׁפַל רוּחַ וְחָצְנוֹ
וְהִרְחִיב פֶּה עֲלֵי מַרְחִיב לְבָבוֹ/ וְעַל מַאְרִיךְ לְאַף הֶאְרִיךְ לְשֹׁנוֹ
וְהִתְעַבֵּר בְּעֹבֵר עַל־שְׁגִיאוֹת/ מְיֻדָּעָיו וְהִשְׁמִיעַ שְׁאוֹנוֹ
וְאֵיכָה יִהְיֶה מֹשֵׁל בְּרוּחוֹ/ וְתַאְוָה עַל־יְמִינוֹ הִיא לְשִׂטְנוֹ
וְיַעַן שַׁאֲנַן הוּא מִנְּעוּרָיו/ וְשֹׁקֵט אֶל־שְׁמָרָיו תּוֹךְ מְעוֹנוֹ
יְדַמֶּה כִּי־זְמָן יָרֵא וְחָרֵד/ לְהַחְרִידוֹ וְלַכְנִיעַ גְּאוֹנוֹ
וְלוּ הֵיטֵב יְהִי חֹשֵׁב פְּעָלָיו/ אֲזַי לֹא יִהְיֶה עוֹד מַאֲמִינוֹ
וְאִם־יִשְׁגֶּה בְּהַשְׂמִיחוֹ יְפַחֵד/ לְיוֹם יָזִיד בְּהַחְרוֹת אֶת־חֲרוֹנוֹ
וְאִם־יַשְׁמִין בְּשָׂרוֹ מֵעֲדָנָיו/ בְּמִשְׁמַנָּיו יְשַׁלַּח אֶת־רְזוֹנוֹ
וְאֵיךְ יִשְׂמַח אֲחִי־עָפָר בְּעֶרֶב/ וּבַבֹּקֶר יְיַחֵל אֶת־אֲסוֹנוֹ
אֱמָר־לוֹ כִּי־אֲנִי אִישׁ עֹז וְקִנְיָן/ וְכַבִּיר מָצְאָה יָדוֹ וְאֵינוֹ
וְעָבַר כַּעֲבֹר רוּחַ וְהָיָה/ חֲלוֹם רָאָה עֲלֵי־עֶרֶשׂ מְלוֹנוֹ
וְלֹא־יָכֹל לְאַבֵּד הוֹן וְעֹשֶׁר/ תְּהִלּוֹתָיו וְכֹל מָצְאָה יְמִינוֹ
וְלֹא־שָׁקַט בְּגַנְזַכָּיו לְבָבוֹ/ וְלֹא־מָצָא חֲמֻדוֹתָיו בְּהוֹנוֹ
בְּאֶרֶץ גָּר וְאַךְ לִבּוֹ בְשַׁחַק/ בְּבֵית סֹהַר וְהַסַּהַר שְׁכֵנוֹ
וְהִמְצִיאוֹ אֱלוֹהַּ חֵן וְחֶסֶד/ וְשֵׂכֶל טוֹב בְּעֵינֵי כֹל וְעֵינוֹ
לְבַד פֹּתִים אֲשֶׁר אָזְנָם עֲרֵלָה/ שְׁמֹעַ קוֹל נְעִימוּתוֹ וְחִנּוֹ
וְשָׁת עֵינָם עֲצוּמָה מֵחֲזוֹת צִיץ/ אֱמוּנָיו וַחֲבַצֶּלֶת שְׁרוֹנוֹ
וְאַף לָהֶם וְאָכֵן לֹא יְרִיחוּן/ לְהִתְעַדֵּן בְּרֵיחַ קִנְּמוֹנוֹ
צְמֵאִים הֵם וְאַךְ לֹא־פָעֲרוּ פֶה/ בְּיוֹם שָׁרָב אֱלֵי נוֹזְלֵי עֲנָנוֹ
וְהַדִּבֵּר כְּעֶבֶד לוֹ לְשַׁבֵּר/ גְּאוֹן עַזִּים יְשִׁיתֵהוּ וְקֵינוֹ
וְלוּ רָצָה לְהִתְבָּאֵשׁ לְשׁוֹנוֹ/ יְהִי חַרְבּוֹ וּבֶן־קַשְׁתּוֹ וְאַבְנוֹ
אֲבָל יוֹחִיל וְאוּלַי הַזְּמָן עוֹד/ יְשִׁיבוֹ אֶל־נְוֵה הוֹדוֹ וְכַנּוֹ
וְכָל־דּוֹמֶה יְהִי שָׁכֵן לְדוֹמָיו/ כְּרֵאשִׁיתוֹ וְכֵן כָּל־מִין לְמִינוֹ
וְיִרְצֶה אֶת־חֲטָאָיו אֵל בְּנוּדוֹ/ וְגָלוּתוֹ תְכַפֵּר אֶת־עֲוֹנוֹ
וּמִתְכַּבֵּד בְּהַקְלוֹתוֹ לְדַיָּן/ יְיָ יִהְיֶה בֵּינוֹ וּבֵינוֹ
וְחִישׁ יִלְבַּשׁ מְעִיל קִנְאָה לְרַגְלוֹ/ וּמִשְׁפָּטוֹ יְהִי עֹשֶׂה וְדִינוֹ
וְנִקְמָתוֹ יְהִי מַרְאֶה לְעַיִן/ כְּמוֹ נִקְרָא בְּשֵׁם נוֹקֵם וְקַנּוֹא.
## 
## 
## אם אהלי: (קמ"ז)
אִם־אָהֳלֵי דוֹדַי בְּנַפְשִׁי צָעֲנוּ/ אֵיכָה בתוֹחַלְתִּי בְעִירָם טָעֲנוּ
שִׂבְרִי וְשִׂמְחָתִי וְחֶבְרַת אֹהֲבַי/ מִיּוֹם לְיוֹם יִסְעוּ וְאַךְ לֹא־יַחֲנוּ
צַר־לִי עֲלֵי חֹשְׁקִים בְּדִמְעָה יִבְטְחוּ/ וּבְיוֹם כְּאֵב עַל־הַדֳּמִי יִשָּׁעֲנוּ
בָּרָק יְנִדֵמוֹ לְהִתְנוֹדֵד וְקוֹל/ יוֹנִים בְּעַנְפֵי הַהֲדַסִּים קוֹנֲנוּ
יִנָּחֲמוּ כִּי־נִפְרְדוּ מֵהֶם וְעַל/ חֹרֶב בְּסִפָּם חָל בְּחִיל יִתְאוֹנֲנוּ
הִתְאַבְּקוּ יַחַד בְּרָבְעֵיהֶם וְאֶת־/ עַפְרוֹת מְעוֹנֵיהֶם יְמֵי־עַד חוֹנֲנוּ
אֶבְכֶּה וְיִתְחַמֵּץ לְבָבִי בַּעֲדָם/ אֶהְמֶה וְכִלְיוֹתַי מְאֹד יִשְׁתּוֹנֲנוּ
אֶשְׁתֶּה דְמֵי עֵינַי עֲלֵי נוּדָם יְמֵי־/ הֶם בַּעֲסִיסֵי צָהֳלָה הִתְרוֹנֲנוּ
אִם־לֹא בְנִגְעִי יַאֲמִינוּ שׁוֹרֲרַי/ חָלְיִי וְדִמְעִי הֵם אֲשֶׁר יֵאָֽמְנוּ
אִם הַמְּרִיבִים נִדְבְּרוּ בִי אֶקְרְאָה/ יִצָּֽרְפוּ אָבִי וְנָא־יִבָּחֲנוּ
אֵיךְ חָֽרְדוּ רֵעִים וְרָעִים שָֽׁקְטוּ/ אֵיךְ אֹהֲבִים גָּלוּ וְצָרִים שָֽׁכְנוּ
הֵמָּה אֲשֶׁר חִנָּם לְחוּמִי יִלְחֲמוּ/ וּבְאָהֳלֵיהֶם בַּעֲדִי יֵרָֽנְנוּ
הוֹרוּ בְמוֹ־אֹפֶל לְיִשְׁרֵי־לֵב בְּחֵץ/ אֵיבָה עֲלֵי־יֶתֶר כְּזָבִים כּוֹנֲנוּ
פֹּתִים אֲשֶׁר אֵשֶׁת כְּסִילוּת בָּעֲלוּ/ וּלְבַעֲלֵי חָמָס וְתוֹךְ הִתְחַתְּנוּ
רָעוֹת בְּפִיהֶם מָֽתְקוּ תָמִיד וְאֵשׁ/ קִנְאָה בְּמוֹרָשֵׁי לְבָבָם צָֽפְנוּ
רֵקִים אֲשֶׁר הוֹנָם מְקוֹם אֵל עָֽבְדוּ/ מֵהָאֱנוֹשׁ וּפְנֵי עֲנִיִּים טָחֲנוּ
מִתֹּם וּמִשֶּׂכֶל כְּחֶרֶשׂ יָֽבְשׁוּ/ מִשֹּׁד וּמִכֶּסֶל כְּפָרִים שָֽׁמְנוּ
טָמְאוּ וְלוּ יוּבְאוּ בְאֵשׁ וּבְמֵי תְהוֹם/ אָז יַעֲלֶה בָאְשָׁם וְלֹא־יִתְלַבְּנוּ
בָּקְעוּ עֲצֵי כֶסֶל וְהִסְכִּילוּ הֲכִי/ לֹא־יִסְכְּנוּ בָהֶם אֲבָל יִסָּֽכְנוּ
תֵּצַר אֲדָמָה מִנְּשׂוֹא כִסְלָם עֲדֵי/ אַפֵּי שְׁחָקִים בַּחֲזוֹתָם עָֽשְׁנוּ
רָאוּ בְעֵינֵיהֶם תְּמוּנָתִי וְלֹא/ שָׂכְלוּ תְבוּנָתִי וְלֹא־הִתְבּוֹנֲנוּ
לוּ עֵין מְזִמָּתָם לְטוּשָׁה הָֽיְתָה/ חָסוּ בְצֵל שִׂכְלִי וּבוֹ הִתְלוֹנֲנוּ
אַל־תִּדְאֲגִי נַפְשִׁי לְדִבְרֵיהֶם הֲכִי/ הֵם הֵם בְּעֵינֵי כֹל וְנַחְנוּ נָֽחְנוּ.
## 
## 
## הקיצתי תנומת: (קמ"ח)
הֱקִיצֹתִי תְּנוּמַת רַעֲיוֹנַי/ לְיַשֵּׁן תַּאֲוַת נַפְשִׁי וְעֵינָי
וְחֹלְפוֹת הַזְּמָן תַּרְִתִּי בְלִבִּי/ לְהַשְׁמִיעַ עֲתִדֹתָיו לְאָזְנָי
וּפִי דֵעִי יְחַוֵּנִי גְדֹלוֹת/ וְיַצִּיב מִפְלְאוֹת צוּרִי לְפָנָי
וְיַגֶּד־לִי צְפוּנֵי תַעֲלֻמוֹת/ עֲדֵי אֶחְשֹׁב בְּנֵי עֶלְיוֹן שְׁכֵנָי
וְאַחַז מַחֲזֵה שַׁדַּי בְּשִׂכְלִי/ וְאָבִין כִּי בְקִרְבִּי יֵשׁ אֲדֹנָי
אֲשֶׁר נִסְתָּר יְקָר עַצְמוֹ וְנִגְלָה/ בְמִפְעָלָיו לְעֵינֵי רַעֲיוֹנָי
בְּפִגְרִי הֶעֱלָה נֵר מִכְּבוֹדוֹ/ יְשִׂיחֵנִי שְׁבִילֵי תַחְכְּמֹנָי
וְהוּא הָאוֹר אֲשֶׁר יֵלֵךְ וְיֵאוֹר/ יְמֵי־נֹעַר וְיוֹסִיף עֵת־זְקֻנָי
וְאִלּוּ לֹא־יְהִי מִסּוֹד מְאוֹרוֹ/ אֲזַי יָסוּף סְפוֹת כֹּחִי וְשָׁנָי
אֲחַפֶּשׂ־בּוֹ חֲדַר חָכְמָה וְאַעַל/ בְּלִי סֻלָּם אֱלֵי גִנַּת עֲדָנָי
הֲכִי חֶלְדִּי כְּאַיִן שָׂם וְאֵלֵךְ/ בְּדֶרֶךְ כֹּל אְשֶׁר הָלְכוּ לְפָנָי
וְאֶסַּע בַּאֲשֶׁר נָסְעוּ אֲבוֹתַי/ וְאַחַן בַּאֲשֶׁר חָנוּ זְקֵנָי
וְעַל־כֹּל אֵל יְבִיאֵנִי בְמִשְׁפָּט/ וּמַעְשַׂי יִֽהְיוּ עֵדָי וְדָנָי
לְזֹאת אֶמְאַס שְׁכֹן תֵּבֵל לְבִלְתִּי/ תְסִיתֵנִי וְתַשִּׁיא בִי זְדוֹנָי
נְטַשְׁתִּיהָ בְּטֶרֶם תִּטְּשֵׁנִי/ וְתַחְלֹץ נַעֲלִי לָרֹק בְּפָנָי
וְלוּ שֶׁמֶשׁ תְּשַׁו נֵזֶר לְרֹאשִׁי/ וְסַהַר יִֽהְיֶה מִשַּׂהֲרֹנָי
וְאֶצְעָדָה תְהִי עָשׁ עַל־זְרֹעִי/ וּבָנֶיהָ רְבִידֵי צַוְּרֹנָי
אֲזַי לֹא־אֶחֱמֹד עֻזָּהּ וְאִלּוּ/ תְשַׁוֶּה מַעֲלוֹת גַּלְגַּל מְעוֹנָי
אֲבָל חֶפְצִי נְתֹן סִפִּי לְסִפֵּי/ מְתֵי מוּסָר וּבֵינֵימוֹ מְלוֹנָי
וְכַמָּה אֶשְׁאֲפָה לָסוּר אֲלֵיהֶם/ וְרַגְלַי יִמְשְׁכוּ חַבְלֵי עֲוֹנָי
בְּתוֹךְ עַם לֹא־יְדָעוּנִי וְכֵן לֹא/ אֲנִי מֵהֶם וְהֵם לֹא מֵהֲמוֹנָי
בְּעֵת אֹמַר נְשַׁקְתִּימוֹ לְשָׁלוֹם/ יְשִׂיחוּן כִּי־נְשַׁכְתִּימוֹ בְשִׁנָּי
תְּעוּדַת חֹֽלְפִים שַׂמְתִּי מְנָתִי/ וְסִפְרֵיהֶם צְרִי צִירֵי יְגוֹנָי
וְעִמָּהֶם אֲנִי מַמְתִּיק לְסוֹדִי/ בְּיַעַן הֵם סְגֻלַּת נֶאֱמָנָי
וְאִם אֶשְׂחֶה בְּיָם שִׂכְלָם אֲלַקֵּט/ לְהַעְדוֹת גַּרְגְּרֹת יָמִים פְּנִינָי
וּבָם יִשְׁתַּעְשְׁעוּ עֵינַי וְלִבִּי/ וְלָהֶם יַעֲנוּ שִׂפְתֵי רְנָנָי
מְאוֹר עֵינַי וְשִׁיר אָזְנַי וְצוּף פִּי/ וְאֶל־אַפִּי כְּרֵיחַ קְנְּמוֹנָי
וּבָם אֵתְעַל וְאֶתְהַלַּל וְאֶהְגֶּה/ יְמֵי חַיַּי וּבָם כֹּל מַעֲיָנָי.
## 
## 
## אחר ימי השחרות: (קמ"ט)
אַחַר יְמֵי הַשַחֲרוּת פָנוּ / כַצֵל וְצָדוּ צַעֲדֵי שָׁנָי
קָרָא נְדֹד הַשַּׁאֲנָן קוּמָה / וּלְשַׁאֲנַנּוֹ צָלֲלוּ אָזְנָי
קַמְתִּי בְלֵב רַגָּז וְיָצָאתִי / תֹּעֶה וְלָאֵל שִׁוְּעוּ בָנָי
הָיוּ מְקוֹר חַיַּי וְאֵיךְ אֶחְיֶה / בִלְתָּם וְאֵין אִתִּי מְאוֹר עֵינָי
נָחְה זְמָן אֹתִי אֱלֵי-אֶרֶץ / בָּהּ נִבְהֲלוּ רֵעַי וְרַעְיוֹנָי
עַם לַעֲגֵי שָׂפָה וְעִמְקֵי פֶה / מִשּׁוּר פְּנֵיהֶם נָפְלוּ פָנָי
עַד כִּי-אֱלֹהִים לִי דְרוֹר יִקְרָא / מֵהֶם לְהִמָּלֵט בְּעוֹר שִׁנַּי.
## אנוש יראה יקר תבל: (ק"נ)
אֱנוֹשׁ יִרְאֶה יְקָר תֵּבֵל בְּעֵינֵי / מְזִמָּתוֹ – יְהִי נִמְאָס בְּעֵינָיו:
בְּזָהָב לֹא יְשַׁו כִּסְלוֹ, וְכֶסֶף – / לְמִבְטַחוֹ, וְיִקַלּוּ לְפָנָיו.
בְּעוֹדוֹ – יַהֲלֹם אֶת יַהֲלֹמָיו / וְלֹא יִפֶן בְּפָנָיו אֶל פְּנִינָיו,
וְיָבִין כִּי אֲשֶׁר אָצַר – לְמוֹקֵשׁ / לְמַעְגָּלָיו וּמַטְבֵּחַ לְבָנָיו.
וְלוּ עַל רֹאשׁ כְּסִיל קִנּוֹ יְכוֹנֵן / וְעַל גַּבֵּי בְנוֹת עַיִש מְעוֹנָיו –
אֲזַי רוּחַ תְּלָאָה תַעֲבָר בּוֹ / וְכִלָּתּוּ וְעֵצָיו וַאֲבָנָיו.
## 
## 
## ימותי בלעדי: (ק"נ)
יְמוֹתַי בִּלְעֲדֵי עָפְרִי כְּשַׂעֲרוֹ וְלֵילוֹת חָלְפוּ עִמּוֹ כְּפָנָיו
וְכָל צוּף אַחֲרָיו בִּלְתּוֹ כְּקִצְפּוֹ וְרֹאשׁ עִמּוֹ כְּיֵין חִכּוֹ וְשִׁנָּיו
וְנִהְיֵיתִי וְנֶחְלֵיתִי לְנוּדוֹ וְדַלּוֹתִי עֲדֵי שַׁבְתִּי כְּמָתְנָיו.
## 
## 
## באה לגן: (ק"נ)
בֹּאָה לְגַן עָלוּ הֲדַסָּיו וְשׁוֹשַׁנָּיו וַיִּתְּנוּ רֵיחַ נְרָדָיו וְנִצָּנָיו
מַעֲנֶה כְּתַפּוּחֵי זָהָב בְּמַשְׂכִּיּוֹת כָּסֶף וְהַדָּבָר דָּבֻר עֲלֵי אָפְנָיו.
## 
## 
## 
## 
## תבל תני לבך: (קנ"א)
תֵּבֵל, תְּנִי לִבֵּךְ וְאֶת עַינַיִךְ / פִּקְחִי וְהַטִּי לַאֲזִין אָזְנָיִךְ,
שִׁמְעִי אֱמֶת מִפִּי אֲשֶׁר רָאָה בְעֵין / לִבּוֹ סְתָרַיִךְ וּמַצְפּוּנַיִךְ,
אִזֵּן וְחִקֵּר רֹב כְּשָׁפַיִךְ – הֲכִי / שָׁוְא דַּבְּרוֹתַיִךְ וְחֶזְיוֹנָיִךְ!
כַּמָּה תְפַתִּי הַפְּתָאִים, תַּחֲלִי/קִי מַאֲמָרַיִךְ וְעִנְיָנָיִךְ?
רַכּוּ דְבָרַיִךְ וּמִצּוּף מָתְקוּ – אָכֵן פְּתִיחוֹת הֵם לְעֵת פָּנָיִךְ,
אוֹתָם תְּסִיתִין בַּעֲדִי זָהָב אֲשֶׁר / תַּעְדִּי, וּבַפּוּךְ תִּקְרְעִי עֵינָיִךְ.
חִנָּם רְקָמוֹת תַּעֲטִי לָהֶם וְתִתְ/יַפִּי, וְלַשָּׁוְא תִּלְבְּשִׁי שָׁנָיִךְ,
הֵם הַנְּחָשִׁים הַשְּׂרָפִים תִּשְׁלְחִי / בָהֶם – וְאֵין לַחַשׁ לְצִפְעוֹנָיִךְ.
אִשָֻּׁה מְנָאֶפֶת קְרָאתִיךְ בַּחֲזוֹת / רֹב נַאֲפוּפַיִךְ וּבִזְנוּנָיִךְ,
תִּשְׂטִי לְבַד תַּחַת בְּעָלַיִךְ – וְאַךְ תִּגְאִי בְטֻמְאָתֵךְ וּבִזְדוֹנָיִךְ.
כָּל הַיְקוּם תַּשְׁוִי בְּבִגְדֵךְ בָּם, אֲבָל / תֵּרְעִי לְדוֹדַיִךְ כְּמוֹ מוֹנָיִךְ,
וּבְכוֹס חֲמַת מָוֶת בְּיָדֵךְ יִרְוְיוּן / יַחַד עֲשִׁירַיִךְ וְאֶבְיוֹנָיִךְ.
תַּקְשִׁי מְאֹד עָרְפֵּךְ, עֲדֵי לֹא תֶהְדְּרִי / פָנִים לְשָׂבַיִךְ וְלִמְבִינָיִךְ.
תִּתְחַתְּנִי בָהֶם – וְצוּקוֹת תִּשְׁלְחִי / שַׁי אֶל בְּנוֹתַיִךְ וְלַחְתָנָיִךְ,
וַתִּקְרְאִי שָׁלוֹם בְּעַגְבָתֵךְ לְחוֹשְׁ/קַיִךְ – וְאוֹתָם יִשְּׁכוּ שִׁנָּיִךְ,
וּתְכַחֲדִי כִּי אַתְּ הֲרַגְתִּים – וַהֲלֹא / דָמָם בְּבָתַּיִךְ וּבִמְעוֹנָיִךְ.
שַׂמְתְּ אֶת יְמוֹתֵיהֶם חֲלוֹם סָתוּם – וְאַךְ / מָוֶת שְׁבָרַיִךְ וּפִתְרוֹנָיִךְ.
אִם תַּעְרְכִי שֻׁלְחָן לְנֶגְדָּם – תִּפְרְשִׂי / לֶחֶם כְּזָבַיִךְ בְּשֻׁלְחָנָיִךְ,
אוֹ תִמְסְכִי מִיֵּין גְּפָנִים מִזְרְקֵי / כֶסֶף – חֲמַת תַּנִּין בְּתוֹךְ יֵינָיִךְ,
אוֹ תִפְרְשִׂי צִיצִים – נְחָשִׁים יֵשְׁבוּ / בֵּינוֹת הֲדַסַּיִךְ וְשׁוֹשַׁנָּיִךְ,
אוֹ תִרְבְּדִי לָהֶם חֲטוּבוֹת – תִּמְלְאִי / אוֹתָם בְּשִׂכַּיִךְ וּבִצְנִינָיִךְ,
אוֹ אִם תְּשׁוֹרֵרִי – כְּפֶשַׂע יִהְיֶה / בֵּין שִׁיר זְמִירַיִךְ וְקוֹל קִינָיִךְ,
טֶרֶם תְּכִינִין אַרְמְנוֹתָם – תַּחְצְבִי / תוֹכָם קְבָרַיִךְ וְצִיּוּנָיִךְ,
הַתֹּף עֲלֵי כַפֵּךְ והַכִּנּוֹר עֲלֵי / יָדֵךְ – וְהַחֶבֶל עֲלֵי מָתְנָיִךְ.
חֻקָּה כְּבוֹד כָּל אֵם, לְבַד מִמֵּךְ! הֲכִי / נַבֵּל כְּבוֹדֵךְ חֹק עֲלֵי בָנָיִךְ!
חֻקָּה לְהַרְאוֹת אֶת קְלוֹנֵךְ, וַחֲשֹׂף / שׁוּלֵי מְעִילַיִךְ עֲלֵי פָנָיִךְ!
הִתְעוֹרֲרִי, נַפְשִׁי, וְאַל תִּתְגּוֹרֲרִי / תוֹכָהּ וְשׁוּבִי נָא לְמִשְׁכָּנָיִךְ,
הִנָּזְרִי לָשִׂישׂ בְּשׁוּבֵךְ אֶל נְוֵה / צִדְקֵךְ – וְאַל תִּבְכִּי לְעִזְבוֹנָיִךְ,
שָׁם תִּחְיִי אַחַר תְּמוּתָתֵךְ, וְשָׁם / יָפִיץ מְאוֹר יוֹצְרֵךְ לְאִישׁוֹנָיִךְ,
מִמַּעְיְנֵי יֵשַׁע, יְחִידָה, תִּשְׁאֲבִי / אֶת מֵי שְׂשׂוֹנַיִךְ וּמַעְדַנָּיִךְ.
הִתְקַדְּשִׁי, בָּרָה, וְחִישׁ הִתְקַדְּשִׁי / אֶל כֵס אֱלֹהַיִךְ וְלָאְדֹנָיִךְ.
## 
## 
## אגדה מילידי: (קנ"ב)
אֲגֻדָּה מִיְּלִידֵי הַעֲרֻגוֹת בְּיַד עֹפֶר וְנִטְעֵי נַעֲמָנִים
חֲשַׁבְתִּיהוּ וְהוּא עַל יַד יְמִינִי כְּסַהַר עַל קְצֵה קֶשֶׁת עֲנָנִים.
## 
## 
## שלום עלי גרים: (קנ"ב)
שָׁלוֹם עֲלֵי גָּרִים בְּתוֹךְ חֹרֵי עָפָר וְהַשֹּׁכְנִים בְּאַשְׁמַנִּים
הֵמָּה אֲשֶׁר הָיוּ אֱמֻנִים עַל תּוֹלָע וְהָאֹכְלִים לְמַעֲדַנִּים
לֹא נָחֲלוּ מִכָּל כְּבוֹדָם כִּי גַּלִּים עֲלֵי גַּבָּם וְצִיֻּנִים
תִּמְהוּ בְּנֵי תֵּבֵל בְּמַרְאֵיהֶם הִוָּכְחוּ הִוָּסְרוּ בָּנִים.
## 
## 
## קברים מן זמן: (קנ"ג)
קְבָרִים מִן זְמָן קֶדֶם יְשָׁנִים / וּבָהֶם עַם שְׁנַת עוֹלָם יְשֵׁנִים,
וְאֵין שִׂנְאָה וְלֹא קִנְאָה בְתוֹכָם / וְלֹא אַהְבָה וְלֹא אֵיבַת שְׁכֵנִים.
וְלֹא יָכְלוּ שְׂעִפַּי, בַּחֲזוֹתָם, / לְהַפְרִיד בֵּין עֲבָדִים לַאֲדוֹנִים!
## 
## 
## כתר מעט פרוד: (קנ"ג)
כַּתַּר מְעַט, פֵּרוּד, וְאַל תּוֹנֵנוּ / וּלְאַט, בְּכִי, כִּי חָשְׁכוּ עֵינֵינוּ!
מִדַּם לְבָבוֹת שָׁאֲבוּ, עַד כִּי לְדָם / הָיוּ בְעֵצֵינוּ וְבַאְבָנֵינוּ.
נַבְלִיג עֲלֵי יָגוֹן – וּבִצְדִיָּה יְגַל / סוֹדֵי לְבָבֵנוּ וּמַצְפּוּנֵינוּ.
גַּם נֶאֱנֹק דּוּמָם, לְבִלְתִּי יִשְׂמְחוּ / צָרִים וְ“הֶאָח” יֹאמְרוּ מוֹנֵינוּ.
לוּ חָרְבוּ מֵי הַבְּכִי, לֹא חָרְבוּ / בָּתֵּי מְגוּרֵינוּ וּמִשְׁכָּנֵינוּ.
נֶהְמֶה הֲמוֹת יוֹנִים עֲלֵי עַנְפֵי הֲדַס, / כִּי יִזְכְּרוּ פֵרוּד וְיִתְאוֹנֵנוּ,
יִבְכּוּ עֲלֵי רֵעַ וְיִטּוּ מִבְּלִי / יַיִן כְּשִכּוֹרִים וְיִתְרוֹנֵנוּ.
הַיּוֹם אֲשֶׁר עָלָה נְדוֹד בָּנוּ – הֲלֹא / טוֹב לַעֲלוֹת מָוֶת בְּחַלּוֹנֵינוּ!
בִּכְלֵי קְרָב לוּ נוּכְלָה לוֹ, נִדְרְכָה / קֶשֶׁת וְגַם נִתְעַל בְּסִרְיוֹנֵנוּ,
נַצְבִּיא חֲיָלֵי הַבְּכִי, כִּי הֵם בְּאֶ- / פֶס יָד מְנוּסֵנוּ וּמִשְׁעָנֵנוּ,
נִבְכֶּה לְשֹׁד פֵּרוּד וְנִשְׂחַק לַהֲמוֹן / יַלְדֵי יְמוֹתֵינוּ וְלִזְמַנֵּנוּ
עֻלּוֹ בְּצַוָּאר שָׂם, וְאֶת סִבְלוֹ עֲלֵי / שֶׁכֶם, וּמוּעָקָה עֲלֵי מָתְנֵינוּ,
עִצֵּם עֲצָמֵינוּ, וְשָׁלַח אֵשׁ בְּלִ- / בֵּנוּ וְגַם רָזוֹן בְּמִשְׁמַנֵּינוּ –
עַד שָׂבְעָה נֶפֶשׁ בְּרָעוֹת עָצְמוּ / לִסְפֹּר וְאַרְצָה דָּבְקָה בִּטְנֵנוּ.
יָשׁוּב וּבָנוּ יַהֲפֹךְ יָדוֹ בְכָל / רֶגַע, וְאַךְ לֹא נֹאמְרָה “חָנֵּנוּ!”
יָדוֹ אֲשֶׁר רֶשֶׁת מְצוֹדִים פָּרְשָׂה / מֵאָז לְחַפֵּינוּ וְלִנְבוֹנֵינוּ:
הִיא אָרְכָה, עַד רוֹשֲשָה הוֹנָם וְעַד / נָגְעָה בְהוֹנֵנוּ וְקִנְיָנֵינוּ,
אַךְ קָצְרָה לָבֹז חֲסָדִים דָּגְרוּ / בַחְדַר לְבָבֵנוּ וְגַם קִנֵּנוּ!
רוּחַ אֲשֶׁר עָבַר בְּנֶשֶׁף עַל פְּנֵי / רֵיחַ נְרָדֵינוּ וְשׁוֹשַׁנֵּינוּ –
שָׂא אֶת שְׁלוֹמֵנוּ לְאַחִים בָּגְדוּ, / כִּי מֵהֲלֹךְ יִתְמַהְמְהוּ יוֹנֵינוּ,
וּקְרָא בְאָזְנֵיהֶם תְּנוּאוֹת קָצְרוּ / מֵהֶם דְּבָרֵינוּ וְעִנְיָנֵינוּ,
תֵּצַר אֲדָמָה מִנְּשׂא אוֹתָם – וְאַף / אָרְכֵי סְפָרֵינוּ וְגִלְיוֹנֵינוּ!
נִלְטֹש לְרֹעַ מַעֲשֵׂיהֶם עֵין חֲרוֹ- / נֵנוּ, וְתָמִיד נַחֲרֹק שִׁנֵּינוּ:
מַעְשִׂים אֲשֶׁר לֹא נַעֲשׂוּ מִיּוֹם הֱיוֹת / תֵּבֵל, לְשָׁמְעָם צָלֲלוּ אָזְנֵינוּ,
אַךְ עִם אֱנוֹשׁ לֹא נִזְכְּרָה זֹאת בַּזְּמָן, / כִּי עִם לְבָבֵנוּ וְרַעְיוֹנֵינוּ.
נִשְׁכֹּן בְּבוֹר קִצְפּוֹ – וְהֵמָּה יֶחֱסוּ / תַחַת כְּנַף טוּבוֹ וְיִתְלוֹנֵנוּ,
יִתְלַחֲשׁוּ אִישִׁים “יְמִינָם עָתְקָה / חַיִל!” וְאַרְצָה יִפְּלוּ פָנֵינוּ.
נֵבוֹשׁ בְּאָמְרָם, כִּי יְדֵיהֶם מָצְאוּ / כַבִּיר, וְנָכֹף רֹאשׁ כְּאַגְמוֹנֵינוּ
נַזְכִּיר שְׁמָם תָּמִיד – וְנִמְצָא נַחֲלֵי / נֹפֶת בְּחִכֵּנוּ וּבִלְשׁוֹנֵנוּ,
וַיַּאְטְמוּ אֹזֶן, לְבִלְתִּי יִשְׁמְעוּ / נֹעַם שְׁמוֹתֵינוּ וְזִכְרוֹנֵנוּ,
אֵיךְ הָיְתָה בָנוּ אֲשֶׁר לֹא נִשְׁמְעָה / מֵאָז בְּהוֹרֵינוּ וּבִזְקֵנֵינוּ?
שִׁמְצָה תְהִי לָעַד בְּקָמֵינוּ, וְגַם / חֶרְפָּה חֲרוּשָׁה עַל פְּנֵי בָנֵינוּ!
הִנֵּה לְךָ, אָחִי, אֲמָרִים – נִמְסְכוּ / בָם רֹאשׁ פְּתָנֵינוּ וְטוֹב יֵינֵנוּ.
מִשְׁפָּט וְצֶדֶק נִבְחֲרָה לָנוּ, וְאָז / נִשְׁקֹט וּמַה טּוֹב נֵדְעָה בֵינֵינוּ.
אִם אֵין אֱנוֹשׁ יוֹכַח וְעָלֵינוּ יְשַׁו / יָדוֹ – הֱיֵה אַתָּה פְלִיל דִּינֵנוּ!
גּוּר בַּאֲשֶׁר תָּגוּר – בְּמָקוֹם נֶאֱמָן / תִּשְׁכֹּן בְּלִבֵּנוּ וְאִישׁוֹנֵינוּ.
נוֹחִיל לְאֵל – אוּלַי זְמָן יַחְבִּיר אֲשֶׁר / הִפְרִיד וְעוֹד יִסֹּב לְהַרְנִינֵנוּ,
נִשְׂמַח – וְיֵבוֹשׁוּ מְשַׂנְאִים בַּחֲזוֹת / אֶת מִפְעֲלוֹת הָאֵל וְיִתְבּוֹנֵנוּ,
שָׁלֵו הֱיֵה וּכְפִי רְצוֹנֶךָ חֲיֵה / וּבְשַׁי כְּתָבְךָ כַּפְּרָה פָנֵינוּ,
יִמָּשְׁכוּ יָמִים בְּחַבְלָךְ, עַד אֲשֶׁר / יִבְנוּ חֲסָדֶיךָ וְיִכּוֹנֵנוּ!
## 
## 
## ובן יונה בראש אמיר: (קנ"ה)
וּבֶן-יוֹנָה, בְּרֹאשׁ אָמִיר מְקַנֵּן / בְּגַן-בֹּשֶׂם, עֲלֵי מַה זֶּה יְקוֹנֵן?
אֲפִיקָיו לֹא יְכַזֵּבוּ לְמוּלוֹ / וְצֵל תָּמָר עֲלֵי רֹאשׁוֹ יְגוֹנֵן,
וְאֶפְרֹחָיו יְרַנֵּנוּ לְפָנָיו / וְהוּא לָהֶם זְמִיר פִּיהוּ יְשַׁנֵּן.
בְּכֵה גוֹזָל, בְּכֵה נוֹדֵד, וּבָנָיו / לְמֵרָחוֹק, וְאֵין טַרְפָּם מְכוֹנֵן,
וְלֹא יִרְאֶה אֲשֶׁר יִרְאֶה פְנֵיהֶם / וְלֹא יִשְׁאַל לְבַד אוֹב וּמְעוֹנֵן,
נְהֵה עָלָיו וְהִתְנוֹדֵד לְנוֹדוֹ / וְאַל נֶגְדּוֹ תְשַׁו גִּילַת וְרַנֵּן,
וְהָבָה לוֹ כְנָפֶיךָ וְיָעוּף / אֲלֵיהֶם, וַעֲפַר אַרְצָם יְחוֹנֵן!
## 
## 
## 
## 
## אל יורדי הים: (קנ"ה)
אֶל יוֹרְדֵי הַיָּם אֲנִי אֶקְרָא / לוֹבִיל כְּתָב יָדִי לְאֶלְחָנָן,
הַשַּׂר אֲשֶׁר יִבְנֶה עֲלֵי אָשְׁיוֹת / חֶסֶד מְעוֹן בֵּיתוֹ וְיִתְכּוֹנָן,
יֵשֵׁב יְמֵי עוֹלָם כְּמוֹ חֶפְצוֹ / שָׁלֵו בְּצֵל שַׁדַּי וְיִתְלוֹנָן.
## נודו לאיש: (קנ"ו)
## 
נוּדוּ לְאִישׁ גָּדַל מְאֹד צִירוֹ / אַךְ יֵֽשְבָה דוּמָם וְיֵאָנֵק
בָּטַח בְּבוֹגֵד בּוֹ וְכַמָּה אִישׁ / יֵצַר בְּרֹק פִּיהוּ וְיֵחָנֵק.
## 
## 
## חפצי שללו: (קנ"ו)
חֲפָצַי שָׁלֲלוּ יָמִים וּבִידֵי / בְנֵיהֶם נָֽתְנוּ אֹתִי מְשִׁסָּה
וְצָדוּ מִבְּלִי זִקְנָה צְעָדַי / וְשַׂבְתִּי וָאֱהִי עָלַי לְמַשָּׂא.
## 
## 
## עיני עננים: (קנ"ו)
עֵינֵי עֲנָנִים בַּבְּכִי נִמְאָסוּ / עַד עִקְּבֵי גַן־הַהֲדַס נֶחְמָסוּ
בָּכוּ בְחֹזֶק נֽוֹזְלִים וַיִּשְׂחֲקוּ / שִׂפְתֵי עֲרֻגוֹתָיו אֲשֶׁר כָּעָסוּ
עָנָן אֲשֶׁר הִגְשִׁים וְשַׁחַק רָעֲמוּ / פָנָיו וְאַפֵּי הָאֲדָמָה שָׂשׂוּ
הִרְעִים וְאָכֵן בַּעֲבוּר הַרְעִים פְּנֵי / שַׁחַר וְעַפְעַפָּיו לְקוֹלוֹ נָסוּ
כַּנְפֵי בְרָקָיו אָחֲזוּ כַנְפוֹת פְּנֵי / חֶלֶד וְצִבְאֵי לַֽיְלָה פָרָשׂוּ
רָצִים וְשָׁבִים כַּנְּשָׁרִים נֶחְפְּזוּ / הָעֵת עֲלֵי־אֹכֶל בְּאֶרֶץ טָשׂוּ
לוּלֵי בְנֵי־עָב יָֽרְדוּ לֹא־נַעֲלוּ / צִצֵּי אֲמִירֵי־גַן וְהִתְנוֹסָסוּ
הָיוּ אֲפִילוֹת עַד מְטָר־גֶּשֶׁם וְחֹם / שֶׁמֶשׁ לְהַרְאוֹת זָהֳרָם נָגָשׂוּ
בִּשְׁמֵי עֲרֻגֹת זָֽרְחוּ אָכֵן יְדֵי / צָפוֹן צְפוּנֵי מֶרְקְחֵיהֶם שָׁסוּ
רֵיחַ אֲבַק רוֹכֵל וְהָרוּחַ כְּמוֹ / רָכִיל בְּסוֹדֵיהֶם אֲשֶׁר כָּמָסוּ
הֶרְאוּ יְפִי־פָנִים אֲשֶׁר בַּאְפֵר סְתָיו / חָפוּ יְמֵי הַקֹּר וְהִתְחַפָּשׂוּ
הוֹדוּ בְּלִי לָשׁוֹן לְעָבִים יָֽנְקוּ / אֹתָם וְעֵינֵיהֶם עֲלֵיהֶם חָסוּ
כָּרִים מְעִיל תּוֹלָע וְחוּר עָטוֹ עֲלֵי־ / בֶגֶד תְּכֵלֶת בַּעֲדָם פָּרָשׂוּ
עֵינַי בְּעֵינֵיהֶם פְּלָאִים יֶחֱזוּ / כִּי מַעֲשֵׂה תַשְׁבֵּץ פְּנֵיהֶם עָשׂוּ
בָּם גַּרְגְּרֵי שֹׁהַם וְהֵם לַחִים הֲכִי / אֹתָם רְסִיסֵי לַֽיְלָה רָסָסוּ
מַה־יָּֽקְרוּ לוּ הַחֲרוּצִים לָֽקְטוּ / אֹתָם וְכַפֵּי רֹֽכְלִים כָּנָסוּ
נִצְהַל בְּמַשְׂכִּיתָם וְקוֹלָם יִתְּנוּ / עוֹף בֵּין עֳפָאֵיהֶם וְיִתְעַלָּסוּ
נָשִׂישׂ בְּקוֹל הַסִּיס וְתֹר אִם־יַעֲנֶה / כִּנּוֹר וְעוּגָב עֹֽגְבִים יִמְאָסוּ
חֵי סֹֽבְאִים סָבְאוּ בְּבַת־כֶּרֶם אֲשֶׁר / אֹתָהּ נְדִיבִים לַעֲלֹץ אֵרָשׂוּ
תִּמְשׁוֹל בְּרֹאשׁ שָׂרִים וּמִן־אָז פַּעֲמֵי / דַלִּים גְּאוֹנָהּ דָּֽרְכוּ עָסָסוּ
זָקְנָה וְאוֹר לֹא־רָאֲתָה מִיּוֹם אֲשֶׁר / אֹתָהּ בְּאוֹצְרֹתָם יְדֵיהֶם עָשׂוּ
שִׁפָּה זְמָן עַצְמָהּ וְכִמְעַט נֶעְלְמָה / לוּלֵי גְבִיעִים זָהֳרָהּ עָמָסוּ
אֵשׁ בֹּעֲרָה אַךְ הַֽיְגוֹנִים בִּעֲרָה / מֵעָם בְּרֶשֶׁת הַנְּדֹד נִתְפָּשׂוּ
עֶדְנֵי בְנֵי עֶדְנָה וְאוֹן נַפְשׁוֹת מְתֵי / אוֹנִים לְחוּל זֹקֶן מְאֹד גָּרָסוּ
בִּי מִזְרְקֵי סַפִּיר כְּמַיִם קָֽפְאוּ / בָּם גַּחֲלֵי הָאֵשׁ אֲבָל נָמָסּוּ
אֵיךְ גָּֽמְלוּ חֶסֶד עֲלֵי כָל־כֹּאֲבִים / וַאְנִי לְבַדִּי מֵאֱנוֹשׁ חָמָסוּ
אֶשְׁתֶּה וְאֶשְׁתָּאֶה וְאֶמְהֹל אֶת־עֲסִיס / כּוֹסִי בְּמֵי עֵינַי אֲשֶׁר נִמְאָסוּ
אֵיכָה לְפִי־רֶגַע גְּבִיעִים יֽוּכְלוּ / לִרְפּוֹא אֲשֶׁר לַיִל וְיוֹם הָרָסוּ
יָלְדוּ בְנוֹת יָמִים עֲלֵי בִרְכַּי וְלֹא / גָמְלוּ וְיַלְדֵיהֶם בְּצִלִּי חָסוּ
עַד עַל־שְׁמִי יִקָּֽרְאוּ קֹרֹת וְלִי / יִתְיַלְּדוּ תוּגוֹת וְיִתְיַחָסוּ
עָדַי לְבַד עָדוּ לְנַצֵּל אֶת־צְבִי / עֶדְיִי וְחַיָּתִי בְּאַף רָמָסוּ
בָּאתִי בְאַחְרִית הַזְּמָן עֵת גָּֽמְרוּ / כָל־הַחֲסִידִים וֶאֱמוּנִים פָּסּוּ
וּבְנֵי בְלִי־שֵׁם גָּֽבְהוּ כַּאְשֶׁר מְתֵי / הַשֵּׁם פְּלָאִים כָּֽרְעוּ קָרָסוּ
סָפוּ כְפִירֵי דָת וְתַחְתָּם נִבְרְאוּ / חֶרְפַּת בְּנֵי־אָדָם אֲבָל רָמָשׂוּ
שֻׁלְחַן כְּזָבִים עָֽרְכוּ בּוֹ מַאֲכַל / קֶשֶׁר וְלֶחֶם לֹחֲמִים פָּרָסוּ
זַכּוּ בְעֵינֵיהֶם וְהֵם יִטַּמְּאוּ / בִּדְמֵי כְסִילוּתָם וְיִתְבּוֹסָסוּ
רֻכְסֵי נְתִיבִים בֶּאֱרֹג שִׁיר דָּֽרְכוּ / לֹא־סֻקְּלוּ לָהֶם וְלֹא־פֻלָּסוּ
קוּרָיו כְּעַכָּבִישׁ וְלָזֹאת יִלְעֲגוּ / לוֹ שֹֽׁמְעֵי שִׁמְעוֹ וְיִתְקַלָּסוּ
לוּ חָֽכְמוּ בַּצּוּר קְלוֹנָם טָֽמְנוּ / וּסְחִי חֲרוּזֵיהֶם בְּעָפָר כָּסוּ
אֶבְכֶּה פְּלִיטֵי תֹם אֲלֵיהֶם נָֽגְעוּ / נִגְעֵי בְנֵי־הֵפֶךְ וּבָהֶם פָּשׂוּ
וַיְגֹאֲלוּ בָהֶם וְנַפְשָׁם טִנְּפָה / חֶלְאַת פְּעָלֵיהֶם וְלֹא־כֻבָּסוּ
עַד־נִדְלְחוּ מֵי מַעְיְנֵי־צֶדֶק אֲשֶׁר / יִשְׁתּוּ וְנַחְלֵי הָאֱמֶת נִרְפָּשׂוּ
וּשְׁדֵי אֲהָבִים מָעֲכוּ שׁוֹנִים בְּיַד / בֶּגֶד וְדַדֵּי הַֽיְדִידוֹת עָשׂוּ
קַמְתִּי לְהָשִׁיב אֶת־גְּמוּלֵיהֶם אֲבָל / אֹתִי מְלִיצֵי אַהֲבָה אָנָסוּ
קַח מִגְדְּלֵי בֶצֶר לְהִבָּצֵר הֲכִי / שׁוּרֵי בְנוֹת־שִׁיר בֹּעֲרִים נָתָסוּ
אוֹ טַבְּעוֹת כֶּסֶף יְדֵי אָמָּן לְיַד / שֶׁמֶשׁ בְּחוּטֵי מַאֲמָר רָכָסוּ
שָׁרִים לְדַבֵּר אִם־יְעוּשׁוּן יִקְרְאוּ / לָהֶם בְּנֵי־עַיִשׁ פְּתָאיִם הָסּוּ.
## בנפשי ליל: (קנ"ח)
בְּנַפְשִׁי לֵיל יְדִידֹת זָֽרְחָה־בּוֹ / עֲלֵי־אַף הַזְּמָן שֶׁמֶשׁ מְשׂוֹשִׂי
בְּלֵיל הָיָה דְבַר עָפְרִי כְּמִגְדִּי / וּפִיו כּוֹסִי וְיֵין רֻקּוֹ עֲסִיסִי
וְהוֹד פָּנָיו כְּשׁוֹשַׁנַּי וְטוּרֵי / לְחָיָיו נֶחְשְׁבוּ עַנְפֵי הֲדַסִּי
וְהָעֵת יִשְּׁכוּ עֵינָיו לְבָבִי / מְהֵרָה אֶל־צְרִי חִכּוֹ מְנוּסִי.
## 
## 
## הריח מר: (קנ"ט)
הֲרֵיחַ מֹר מְאַחֵז הָאֲפָסִים / וְאִם־רוּחַ תְּנֹפֵף הַהֲדַסִּים
וְעָנָן אוֹ עֲתַר קָנֶה וְקִדָּה / וּבָרָק אוֹ בְרַק כֹּסוֹת עֲסִיסִים
וְהֶעָבִים יְרִיקוּן הַבְּשָׂמִים / וּמֵרָאשֵׁי הֲדַסִּים הָֽרְסִיסִים
וְהָרִים יִפְצְחוּ רִנָּה בְּלִי־פֶה / וְאִם תֹּרִים עֲלֵי בַדִּים וְסִיסִים
וְאֶרֶץ מִשְׁבְּצוֹת זָהָב לְבוּשָׁהּ / וּמֶשִׁי כֻתֳּנוֹתֶיהָ וּפַסִּים
וְיָשְׁרוּ כָל־נְתִיבֶיהָ לְצֹעֵד / וְשָׁבוּ כַבְּקָעוֹת הָֽרְכָסִים
וְהַבָּתִּים יְרַנֵּנוּ וּמִקִּיר / צְרוֹר יַעַן וּמֵעֵצִים כְּפִיסִים
וּפָנִים זֹעֲפִים לָבְשׁוּ עֲלִיצוּת / וְעַלִּיזִים מְתֵי יָגוֹן וְשָׂשִׂים
וְשִׂפְתֵי עִלְּגִים צַחוֹת יְנוּבוּן / לְקוֹמֵם בִּנְיְנֵי גִיל הַהֲרוּסִים
הֲכִי נִרְאוּ פְלָאִים הַצְּפוּנִים / אֲשֶׁר הָיוּ בְּלֵב יָמִים כְּמֻסִים
וְאֹהֶל הַֽיְקָר חֻבַּר וְלֻלְאוֹת / תְּהִלּוֹת הֽוּבְאוּ בָהֶם קְרָסִים
וְיָמִים קֵֽרְבוּ עֶצֶם לְעַצְמוֹ / וְדֻבָּקוּ בְּשָׂרִים הַפְּרוּשִׂים
שְׂמָחוֹת נַעֲלוּ עַל־הַרֲרֵי מֹר / וְעַל־גִּבְעוֹת לְבוֹנָה הֵם כְּנִסִּים
וְעַל־כַּנְפֵי שְׁחָרִים קוֹל מְבַשֵּׂר / בְּתֵבֵל לֹא עֲלֵי כָרִים וְסוּסִים
שְׁלֹמֹה אֵֽרְשׂוּ דֹדָיו כְּבוּדָּה / וְאִם־סַהַר וְחַמָּה הָאֲרוּשִׂים
אֲשֶׁר אָשְׁרוּ נְתִיב־שֵׂכֶל פְּעָמָיו / וְרַגְלָיו דֹּֽרְכִים מוּסָר וּבוֹסִים
וּמִנֹּעַר שְׂעִפָּיו עַל־שְׁחָקִים / וְרַעְיוֹנָיו עֲלֵי־עַיִשׁ עֲמֻסִים
וְגָבַהּ מִבְּנֵי גִילוֹ כְּגֹבַהּ / בְּנֵי אִישׁ מִבְּהֵמוֹת אוֹ רְמָשִׂים
וְיָקְרוּ מַעֲלָלָיו מֵעֲלֵיהֶם / כְּמוֹ יָקְרוּ פְנִינִים מֵחֲרָשִׂים
יְרוֹצֵצוּ אֲבַק רַגְלָיו לְהַשִּׂיג / וְאֵיךְ צִפּוֹר יְהִי רֹדֵף פְּרָסִים
עֱנוּ אֵיכָה כְסִיל נִפְגַּשׁ בְּכִימָה / עֲלֵי־אֶרֶץ בְּלִי דֹרֵשׁ וּמֵשִׂים
וְאִם אֵינָם הֲלֹא כַנְפוֹת הֲדָרָם / עֲלֵי אַפֵּי תְהִלּוֹתָם פְּרֻשִׂים
וְאֵיךְ גָּזְלוּ מְאוֹרֵיהֶם הֲנִרְאוּ / אֲנָשִׁים בֹּזֲזִים אוֹרִים וְשֹׁסִים
יְדִידָיו מַהֲרוּ אֶל־יֵין יְדִידֹת / שְׁתוֹת הַיּוֹם בְּמִזְרַק הַמְּשׂוֹשִׂים
וְעוֹד הִתְעַתְּדוּ לִכְפֹּל שְׂמָחוֹת / וּפִתְחוּ הַהֲנָחוֹת מַאֲבוּסִים
כְּמַיִם קָֽפְאוּ הֵם הַגְּבִיעִים / וְגֶחָלִים בְּתוֹכֵמוֹ נְמַסִּים
שְׁתוּ־נָא כַּאֲשֶׁר יִסַּד בְּבֵיתוֹ / שְׁתוֹת כַּדָּת לְבַל־תִּהְיוּ אֲנוּסִים
וְגִיל בָּחוּר בְּאַיֶּלֶת אֲהָבִים / וְהַרְנִינוּ שְׁנֵיכֶם נֶעֱלָסִים
וְהִתְעַדֵּן בְּקוֹמַת־חֵן כְּתָמָר / אֲבָל תָּנַע כְּבַדֵּי הַהֲדַסִּים
וְאַל־תִּפְחַד לְקוֹל חֶלְיָה בְּצַוָּאר / לְעֵת נֶשֶׁף וְרִגְשַׁת הַשְּׁבִיסִים
וְאַל־תִּרְהֶה לְעֵינַיִם כְּיוֹנִים / אֲשֶׁר שָׁכְרוּ אֲבָל מִיֵּין חֲמָסִים
וְיַעְמֹד לִבְּךָ בַּחְבוֹק זְרֹעוֹת / בְּאֶצְעָדוֹת וְתִפְאֶרֶת עֲכָסִים
וְאַל־תִּבְרַח לְצִפְעֹנֵי קְוֻצּוֹת / עֲלֵי פָנִים בְּמֵי־בֹשֶׁת כְּבוּסִים
הֲכִי לִקְרָֽאתְךָ יֵצְאוּ לְשָׁלוֹם / וְאִם־סֹתְרִים הֲדַר פָּנִים וְכֹסִים
וְרִמּוֹנִים בְּגַן שׁוֹשָׁן וְאָכֵן / בְּרָאשֵׁי מַשְׂמְרוֹת בֹּשֶׂם תְּפוּשִׂים
וְיָדֶיךָ בְּעָבְרָם עַל־פְּנֵיהֶם / לְאִטָּם מֹעֲכִים אֹתָם וְעֹשִׂים
וְדַע כִּי־הַזְּמָן עֶבֶד רְצוֹנְךָ / וּבָנָיו לַעֲשׂוֹת חֶפְצָךְ כְּנוּסִים
לְהַקְרִיב מִשְׁאֲלוֹתֶיךָ יְחִישׁוּן / וְאֶת־כָּל־תַּאֲלַת לִבְּךָ מְנִיסִים
וְהֵא שִׁיר דּוֹד בְּךָ יִשְׂמַח לְבָבוֹ / וּמוֹרָשָׁיו לְךָ פֹּרְחִים וְטָשִׂים
מְעִיל כָּבוֹד לְבַל־יִבְלֶה לְעוֹלָם / עֲדֵי יִהְיוּ יְסוֹדוֹתָיו נְתוּסִים
הֲכִי מֵימֵי יְדִידוּתוֹ כְּשֶׁלֶג / מְאֹד זַכּוּ בְּרֶגֶל לֹא רְפוּשִׂים
וְאִם־יִסָּֽתְרוּ מִמְּךָ בְּלִבִּי / בְּנֵרוֹת דֵּעֲךָ יִהְיוּ חֲפוּשִׂים
לְמַעַן לַמְּבִינִים הַפְּנִינִים / וְלָרֵקִים בְּרִיאֵי הַכְּבָשִׂים
וְתַאְוַת הַגְּבָרִים לַאֲמָרִים / וְהַפֹּתִים לְבַרְבֻּרִים אֲבוּסִים
יְלִיד טוֹבִים חֲיֵה עִם בַּת־נְדִיבִים / בְּצֵל שַׁדַּי שְׁלֵוִים בּוֹ וְחֹסִים.
## 
## 
## זמן יקרא: (קס"א)
   זְּמָן יִקְרָא עֵדָיו / רְאוֹת מַעְשֵׂי יָדָיו / אֲשֶׁר הֵמָּה עֹשִׂים
                        הֲכִי כִסָּה פָנָיו / בְּתַשְׁבֵּץ נִצָּנָיו / וּבִכְתֹנֶת פַּסִּים
                        וּמֵאֵין לֵב יָגִיל / כְּבַת תַּעְדֶּה עָגִיל / וְתִתְיַף בִּשְׁבִיסִים
                        וְרוּח גַּן יִשְׁאַף / וְיִשָּׂא אֶל כָּל אַף / כְּפָרִים וַהְדַסִּים
                      וּמַחְמַדֵּי נִרְדָּם / יְעִירוּן כָּל נִרְדָּם / וְלֵב חשְׁקִים שֹׁסִים
                        וּבֵינוֹת עָלֵיהֶם / יְעוּפוּן סִיסֵיהֶם / וְעַל אֶרֶץ טָשִׂים
                        וְלַחְשׂף סוֹדֵיהֶם / יְחוּשׁוּן סוֹדֵיהֶם / וְכֹסֵינוּ כֹסִים
                        לְאִישִׁים צִלְלֵיהֶם / וְרָאשֵׁי עַנְפֵיהֶם / לְתֹרִים וּלְסִיסִים
                        וּמֵי שֹׁקֶט צַחוּ / הֲכִי לֹא נִדְלָחוּ / וְאֵינָם נִרְפָּשִׂים
                      בְּלִי פֶה מַטִּיפִים / וְהֵם כִּפְצִירָה פִּים / וְשִׁרְיוֹן קַשְׂקֵשִּׂים
                        וְרִשְׁפֵּי מִזְרָקִים / עֲלֵי כַפֵּי מַשְׁקִים / כְּאֵשׁ מֵאֵין מֵשִׂים
                        לְהָקֵל מַעְצֵבִים / יְרֻצוּן כֶּעָבִים / וְכִמְרֻצַת סוּסִים
                        לְזֹאת אֶשְׁאַל רֵעַי / לְהָבִין אֶת רֵעַי / וּבוֹ נִהְיֶה שָׂשִׂים
                        הֲכִי רִגְעֵי נוֹחַ / יְחוּשׁוּן לִבְרוֹחַ / וְכַצֵּל הֵם נָסִים.
## 
## 
## נגע קשה: (קס"ב)
נֶגַע קָשֶׁה / פָּשָׂה בַלֵּב / בִּכְתָב דּוֹדִי / כֻּלּוֹ הוּסָר
עַל־כֵּן אֶכְתֹּב / דִּבְרֵי שָׁלוֹם / וֶאְמֶת תַּחַת / תּוֹכְחוֹת מוּסָר.
## 
## 
## אל השחקים: (קס"ב)
אֶל־הַשְּׁחָקִים נַפְשְׁךָ תַרְקִיעַ / אוֹ מֵהֲרָרִים לַיְקָר תּוֹפִיעַ
אוֹ לֹא־תְרַפֶּה מִזְחֲךָ עַד יִֽהְיוּ / גַּבֵּי בְנוֹת־עַיִשׁ לְךָ יָצִיעַ
תִּיגַע עֲדֵי תֹאמַר לְשֶׁמֶש דֹּם וְגַם / בֵּין יָם לְמִזְרָח תַּחֲשֹׁב בָּקִיעַ
וּבְעַד אֲדָמָה תֹֽאמְרָה כִּי־הִיא כְמוֹ / כִּכָּר וְהַיָּם תַּחֲשֹׁב גָּבִיעַ
דַּי לָךְ הֱיוֹתְךָ אוֹת בְּאַלְפֵי הַזְּמָן / עַד־הֵם כְּמוֹ־אֶרֶץ וְאַתְּ רָקִיעַ
הַמְעַט הֱיוֹת שִׂכְלָךְ לְכֹל יָבֹא כְּמוֹ / מוֹפֵת וְאָב אֹתוֹ לְבֵן יוֹדִיעַ
אֵיךְ עַל־זְמָן תִּלּוֹן וְהוּא יַצְדִּיק מְתֵי־ / שֶׁקֶר וְדֹרְשֵׁי הָאֱמֶת יַרְשִׁיעַ
יָרוּם לְבָבוֹ עַל־יְלִיד שֵׂכֶל וְאֶת־ / גָּבְהוֹ לְפֶתִי יִֽהְיֶה מַכְנִיעַ
שָׁווֹ בְעֵינַי יוֹם יְהִי בוֹ מַאֲכִיל / נֹפֶת וְהָעֵת מַמְּרוֹר יַשְׂבִּיעַ
אוֹ יוֹם כְּאֹהֵב יַעֲנֶה רַכּוֹת וְיוֹם / עָלַי כְּאֹיֵב יִֽהְיֶה מֵרִיעַ
כִּי זֶה כְמוֹ־זֶה כַּחֲלוֹם יֻדַּד וְגַם / כַּקַּשׁ אֲשֶׁר רוּחַ יְהִי מַסִּיעַ
יִדְמוּ יְלָדָיו לוֹ כְּמוֹ נָחָשׁ אֲשֶׁר / צֶפַע יְהִי מוֹלִיד וְלֹא צָפִיעַ
כֻּלָּם זְבוּב מָוֶת אֲשֶׁר יַבְאִישׁ הֲמוֹן / שֶׁמֶן מְרֻקָּח עַד־אֲשֶׁר יַבִּיעַ
מִי יַאֲמִין בָּם יַאֲמִין כִּי הַזְּמָן / עָפְרָה לְאַרְיֵה יִֽהְיֶה מַרְבִּיעַ
אוֹ כִי אֱנוֹשׁ יִסַּק אֱלֵי־שַׁחַק וְכִי / עַיִשׁ וּבָנֶיהָ שְׁאוֹל תַּצִּיעַ
אוֹ כִי מְאוֹר־שֶׁמֶשׁ בְּמִשְׁקָל לוּ יְהִי / בָא אוֹר בְּנוֹ יַעְקֹב יְהִי מַכְרִיעַ
אֶרֶז יְנִיקוֹתָיו אֱלֵי־קַצְוֵי שְׁאוֹל / שִׁלַּח וְאֶת־רֹאשׁוֹ לְעָב הִגִּיעַ
דֹּבֵר נְגִידִים יוֹם לְשׁוֹן כָּל־בַּעֲלֵי / אֹמֶר בְּחַבְלֵי הַדֳּמִי הִשְׁקִיעַ
הַשַּׂר אֲשֶׁר עִוְרִים מְאוֹרוֹ יֶחֱזוּ / נֵצַח וְאָזְנֵי חֵֽרְשִׁים יַשְׁמִיעַ
לוֹ רַעֲיוֹן יָעוּף כְּבֶן־רֶשֶׁף וְעַל / כַּנְפֵי כְרוּבִים יַחֲמֹד לַרְגִּיעַ
מִקְדַּשׁ חֲסָדִים כּוֹנֲנוּ יָדָיו עֲלֵי / אַדְנֵי תְהִלּוֹת עַל־תְּהוֹם הִטְבִּיעַ
וּמְעוֹן צְדָקוֹת הֶעֱמִיד אֵילָיו וּמִ־ / בָּתֵּי מְגוּרוֹ הָאֱלִיל הִקְצִיעַ
יִסַּר זְמָן בּוֹגֵד בְּשׁוֹט לָשׁוֹן וְאֶת־ / בָּנָיו בְּקוֹץ הַמַּאֲמָר הוֹדִיעַ
עַד־שָׁב בְּיַד חֶפְצוֹ כְּמוֹ־חֹמֶר בְּיַד / יוֹצֵר וּבוֹ יֵיטִיב וּבוֹ יָרִיעַ
לוּ טַל יְמִין חַסְדּוֹ בְּסֶלַע יַחֲנֶה / רֶגַע אֲזַי הוֹלִיד וְגַם־הִזְרִיעַ
דִּבֶּר עֲלֵי לִבִּי בְּיוֹם אַפֵּי זְמָן / שֻׁנּוּ וְרֹאשׁוֹ אַחֲרַי הֵנִיעַ
וַיִּפְגְּעוּ־בִי מַלְאֲכֵי דֹדָיו בְּיוֹם / אַבִּיט לְכָל־עֵבֶר וְאֵין מַפְגִּיעַ
בָּרָק אֲשֶׁר עָבַר בְּלַיִל מִפְּאַת / מִזְרָח וְשַׂק הַמַּאֲפֵל הִבְקִיעַ
שָׂא אֶת־שְׁלוֹמוֹתַי לְיֹאשִׁיָּה וּמֵ־ / אֵין עֵט צְפוּנֵי אַחֲוָה הוֹדִיעַ
וּלְאַט שְׁאַל־נָא אֶת־שְׁלוֹם נַפְשׁוֹ וְכֵן / אֹתוֹ בְּחֵי הָאַהֲבָה תַּשְׁבִּיעַ
לָחִישׁ צְרִי מִכְתָּב לְלֵב כֹּאֵב וְאוּלַי בּוֹ אֲסִיר הַמַּחֲלָה יוֹשִׁיעַ.
## 
## 
## עיני סלעים: (קס"ד)
עֵינֵי סְלָעִים דָֽמְעוּ דָמֹעַ / עָלַי וְכִמְעַט נִקְרְעוּ קָרֹעַ
וַיְאַמְּצוּ לִבָּם בְּנֵי אִמִּי בְּיוֹם / לִבּוֹת מְשַׂנְאַי נִבְקְעוּ בָקֹעַ
וַיְנַצְּלוּ בִידֵי פְתַיּוּתָם צְבִי / עֶדְיָם וְהֵם לֹא־יָֽדְעוּ יָדֹעַ
עַם לֹא־יְדַעְתִּים מִהֲרוּ עָדַי בְּשׁוּר / כִּי בִי יְלָדַי פָּּֽשְׁעוּ פָשֹׁעַ
וַיְדַבְּרוּ עַל־לֵב וְסָרוּ לַחֲבֹשׁ / מַכִּים אֲשֶׁר הֵם פָּֽצְעוּ פָצֹעַ
אֵיךְ יַעֲמֹד לִבִּי וְיֶלֶד הַזְּמָן / אֹתִי בְּשֵׁבֶט הַנְּדֹד יָרֹעַ
בֹּקֶר אֲכֹל רֹתֶם וְלָעֶרֶב שְׁתוֹת / מֵי־רֹאשׁ לְרַוּוֹת זֶה וְזֶה לִשְׂבֹּעַ
אֶל מַעֲמַקֵּי הַֽיְגוֹנִים יוֹם לְיוֹם / יָרֹד וְאֶל־הָרֵי תְלָאוֹת שׁוֹעַ
חָלַק לְעֵינַי הַנְּדֹד בֶּכֶה וְאֶל / קִרבִּי הֲמוֹת יַמִּים וְלַלֵּב נוֹעַ
בֵּינוֹת זְאֵבִים שָֽׁכְנוּ עֶרֶב עֲדֵי / שֵׁם הָאֱנוֹשׁ לֹא־שָֽׁמְעוּ שָׁמֹעַ
פָּגֹשׁ בְּדֹב שַׁכּוּל וְחֶבְרָה עִם־אֲרִי / טוֹב מִפְּגֹשׁ אֹתָם וּבָם לִפְגֹּעַ
שָׂמִים לְחֹשֶׁךְ אוֹר וְכִילַי אֵיךְ יְהִי / נִכָּר בְּעֵינֵיהֶם לְנֶגֶד שׁוֹעַ
שַׂחְתִּי לְלִבִּי צֵא וְאוּלַי תִּֽהְיֶה / מוֹצֵא בְאַלְפֵי הַזְּמָן מַרְגּוֹעַ
וַיַּעֲנֶה נוֹזְלִים לְחֶסֶד חָֽרְבוּ / כִּי כַל־רְבִיבָיו נִמְנְעוּ מָנֹעַ
וּנְאוֹת יְדִידֹת יָֽבְשׁוּ כִּי־נֶעְצְרוּ / גִשְׁמֵי אֱמֶת עַד־עָֽרְכוּ גִלְבֹּעַ
הָהּ לַשְּׂרִידִים מִיְּדִידַי נָדֲדוּ / כִּי רֹב הֲמוֹנָם שָֽׁלְמוּ לִגְוֹעַ
הֵם אָהֳלֵי חֶסֶד אֲשֶׁר יוֹם צָעֲנוּ / בֵּין לֵב וְכָבֵד נִתְקְעוּ תָקֹעַ
שָׁלוֹם עֲלֵיהֶם כִּי מְאֹד הִתְרַחֲקוּ / אַךְ אֶל־לְבָבִי נָֽגְעוּ נָגֹעַ
כָּזֹה וְכָזֶה בִּעֲתוּ נַפְשִׁי בְּנֵי / יָמִים וְאַךְ הִיא מֵאֲנָה לִנְגֹּעַ
עוֹלָם מְאֹד צַר בִּי עֲדֵי כִי־נֶחְשְׁבָה / תֵבֵל כְּצָמִיד וַאֲנִי אֶזְרוֹעַ.
## 
## 
## אחי חסד: (קס"ה)
אֲחִי־חֶסֶד אֲשֶׁר יָדָיו לְאֹרְחִים / וְלַהֵלֶךְ בְּהִתְנַדֵּב כְּמוֹ־עָב
מְלֵאָה מִנְּעִים אֹכֶל תְּנֵנִי / לְנֶגְדָּם כִּי־עֲטוּפִים הֵם בְּרָעָב.
## 
## 
## לולי כי סוד: (קס"ה)
לוּלֵי כִי סוֹד / הָאֵל נֶעְלָם / מִכֹּל וּמְאֹד / נִפְלָאת דֵּעָה
אָז אַלִּין עַל / גַּלְגַּל נֶעְקָשׁ / עַד־כִּי נִבְנוּ / עֹשֵׂי רִשְׁעָה.
## 
## 
## ידידים יזמו: (קס"ה)
יְדִידִים יָֽזְמוּ מָחָר נְסִיעָה / שְׂאוּ־נָא אֶת־שְׁלוֹמִי אֶל־יְשׁוּעָה
שְׂאוּ מַשְׂאֵת לְבָבִי אֶל־שְׂרִיג חֵן / וְכַנַּת תֹּם עֲלֵי־מֵי־בִין נְטוּעָה
לְבֵן פֹּרֶה וְעוֹדֶנּוּ בְאִבּוֹ / וְאַךְ פִּרְיוֹ פְּרִי שֵׂכֶל וְדֵעָה
רְאִיתִיו עַל־יְדֵי שֵׁמַע וּמַשְׂכִּיל / יְהִי צֹפֶה בְּעֵינֵי הַשְּׁמוּעָה
תְּקַעְתִּיהוּ בְּמוֹרָשֵׁי לְבָבִי / בְּמָקוֹם נֶאֱמָן יָתֵד תְּקוּעָה
בְּחֵי הוֹרוֹ אֲנִי נִשְׁבָּע וּמִי־זֶה / אֲשֶׁר יָפֵר בְּשֵׁם אָבִיו שְׁבוּעָה
הֲכִי חֶפְצִי עֲבֹר יַמִּים אֲלֵיהֶם / וְלָלֶכֶת בְּאֶרֶץ לֹא זְרוּעָה
וְלֹא־יִרֶף שְׁאוֹן לִבִּי עֲדֵי־כִי / בְּפוּךְ עֵינָם תְּהִי עֵינִי קְרוּעָה
וְעֹז נַפְשִׁי אֲשַׁו נֶגְדָּם שְׁחוֹחַ / וְאֶת־אָזְנִי לְאַהְבָתָם רְצוּעָה
וְִיִמָּלֵא שְׂחוֹק פִּי אָז בְּהַבִּיט / לְמַרְאֵיהֶם וְשִׂפְתוֹתַי תְּרוּעָה.
## 
## 
## נטפי דמעות: (קס"ו)
נִטְפֵי דְמָעוֹת מֵעֲרֹף נִגְרָעוּ / אוֹ גַחֲלֵי־אֵשׁ מִשְּׂרֹף שָׁקָעוּ
כִּי־אֶמְצְאָה אֵלֶּה נְבֻכִים בֵּין שְׁנֵי / צִדַּי וְאֵלֶּה בֵּין לְחָיַי תָּעוּ
אָרִיב יְקֹד אִשִּׁי וְאוֹכִיחַ הֲמוֹן / דִּמְעִי הֲכִי בוֹ מִשְּׁלֹט נִמְנָעוּ
וַיַּעֲנוּ גָּבַר מְאֹד הַשֹּׁד עֲדֵי / חֻקָּם אֲשֶׁר־לוֹ נִבְרְאוּ פָּרָעוּ
לֹא־מָֽצְאוּ עַזִּים יְדֵיהֶם לֶאֱלוֹת / לֹא־אָֽמְצוּ לָנוּד וְדוּמָם פָּעוּ
אֵיךְ עָֽמְדוּ לִבּוֹת וְאֵיךְ לֹא־שָֽׁלְפוּ / וַיֵּֽצְאוּ מִגֵּו לְשֹׁד שָׁמָעוּ
אֵיכָה עֲלֵי צוּרֵי שְׁלָחִים יִפְּלוּ / לִבּוֹת נְפִלֵיהֶם וְלֹא יִבְצָעוּ
הֹוָה לְחִילָהּ הַנְּפָשִׁים שָֽׁכְנוּ / רָעָה לְחוּלָהּ הַקְּרָבִים נָעוּ
יִתְלַחֲשׁוּ אִישִׁים בְּהַגִּידָהּ הֲכִי / רָהוּ לְהָרִים קוֹל וְגַם־יָרָעוּ
מִי הֶאֱמִין כִּי מִגְדְּלֵי עֹז נָֽפְלוּ / אוֹ כִי עֲצֵי־עֵדֶן בְּאַף גֻּדָּעוּ
אוֹ בָא מְאוֹר־אֶרֶץ אֲשֶׁר בֵּין כּֽוֹכְבֵי / אוֹר עִקְּבוֹתָיו מֵאֱנוֹשׁ נוֹדָעוּ
אָחִי אֲבָל אָח לַמְּאוֹרִים אַךְ בְּיוֹם / יִתְנוֹסֲסוּ יוֹסִיף וְיִגָּרָעוּ
צֹעֵד עֲלֵי־אֶרֶץ וְיַלְדֵי מַחְשְׁבוֹת / שִׂכְלוֹ עֲדֵי כַנְפֵי כְרוּב נָגָעוּ
סוֹדָיו עֲלֵי כַנֵּי אֱמוּנָה נֽוֹסְדוּ / מִלָּיו עֲלֵי אַדְנֵי אֱמֶת הָטְבָּעוּ
מֵאָז זְמָמָיו נִתְכְּנוּ לָפִיק רְצוֹן / צוּרוֹ וְכֹל הַיּוֹם בְּחֻקָּיו שָׁעוּ
אֶצְלוֹ אֲצִילֵי מַאֲמָר שַׁחוּ כְּמוֹ / נֶגְדּוֹ נְגִידֵי מַעֲנֶה כָּרָעוּ
שָׂמוּ לְפִיהֶם כַּף מְתֵי צַחוֹת בְּיוֹם / אֹמֶר וְדִבְרֵיהֶם לְפָנָיו לָעוּ
הִרְבּוּ גְּבֹהָה לַעֲנוֹת יוֹם אָֽלְמוֹ / אַךְ נֶאְלְמוּ עִמּוֹ וְאֵלָיו שָׁעוּ
סָרוּ לְמִשְׁמַעְתּוֹ מְתֵי־סֵפֶר וְלוֹ / אָזְנֵי מְבִינֵי הַסְּפָר רֻצָּעוּ
אֶתְמַהּ עֲלֵי עֵטָיו אֲשֶׁר לֹא־פָֽרְחוּ / מִנַּחֲלֵי יָדָיו אֲשֶׁר נָבָעוּ
נָדְבוּ עֲדֵי נֶגְדָּם יְדֵיהֶם אָֽסְפוּ / עָבִים וּמֵהַגְשִׁים עֲנָנִים שָׁעוּ
טוּרָיו לְמֹר עַל־הַכְּפֹר דָּמוּ וְאִם / נֹפֶךְ עֲלֵי־שֹׁהַם בְּיָד קָלָעוּ
הוֹרָיו לְפִי־חֶסֶד יְדֵיהֶם זָֽרְעוּ / וַיְרַו בְּמֵי צִדְקוֹ אֲשֶׁר זָרָעוּ
הָהָר אֲשֶׁר חָמַד אֱלֹהִים אֵיךְ בְּנֵי / אִישׁ נָֽשְׂאוּ גָבְהוֹ וּבוֹ פָשָׁעוּ
נָגְהָם צְבָא־שַׁחַק בְּמוֹתוֹ אָֽסְפוּ / כִּי־דַּל מְאוֹר שֶׁמֶשׁ וּפָנָיו רָעוּ
אִלּוּ לְכוֹכָבִים קְרָבִים נָהֲמוּ / כַיָּם וְעֵינַיִם אֲזַי דָּמָעוּ
הִפְלִיא זְמָן לִמְרֹד וּבָנָיו נָֽשְׂאוּ / יָד בַּאֲדֹנֵיהֶם וּבוֹ פָשָׁעוּ
לָקְחוּ אֲבִי־לֶקַח וְסוֹד הַמַּאֲמָר / שָׁבוּ וּמוֹפֵת הַֽיְקָר קָבָעוּ
לָקְחוּ אֲדֹנִי מֵעֲלֵי רֹאשִׁי וְרֹאשׁ / הַדּוֹר בְּאַף פָּרְעוּ וְלֹא פָרָעוּ
אָבִי וּמַחְכִּים רַעֲיוֹנַי יוֹם אֲשֶׁר / יִשְׂתָּעֲרוּ לַבִּין וְיִשְׁתַּעְשָׁעוּ
לֹא־מָֽצְאוּ נוֹחַ עֲלֵי תֵבֵל עֲדֵי / בֵינוֹת צְלָעַי אָהֳלָם תָּקָעוּ
יִדּוּ אֲבָנִים בִּי בְּבוֹר גֵּרוּת וְלֹא / חָטְאוּ סְגוֹר לִבִּי בְּעֵת קָלָעוּ
אָסְרוּ לְהַשְׁמִיד אֶת־בְּנֵי אָבִי אֲבָל / לַפְרִיד בְּנֵי־עַיִשׁ הֲלֹא נִשְׁבָּעוּ
דָּמִי לְאַט שָׁתוּ וְלֹא־רָווּ כְּמוֹ / אָכְלוּ שְׁאֵר גּוּפִי וְלֹא שָׂבָעוּ
אֹתִי בְּפִצְעֵי הַנְּדֹד עִנּוּ עֲדֵי / יָזְמוּ לְהָמִית אַחֲרֵי פָצָעוּ
אֶחָיו אֲשֶׁר מִיּוֹם כְּבוֹדוֹ פָּֽקְדוּ / לֹא נֶעְזְרוּ מִשֹּׁד וְלֹא נוֹשָׁעוּ
חָלוּ לְחוּל אֵידוֹ וְעֹרֹתָם עֲלֵי / עַצְמָם כְּרֶגַע נִמְאֲסוּ רָגָעוּ
לֹא־חָֽגְרוּ שַׂק כִּי־לְבוּשָׁם מִשְּׁחוֹר / הַלֵּב וּבִדְמֵי הַבְּכִי צָבָעוּ
לֹא־אָֽסְפוּ אֵלָיו לְהָשִׁית יָד עֲלֵי / עֵינָיו וְלֹא־פָרְעוּ וְלֹא־קָרָעוּ
אִמְרוּ הֲנַפְשׁוֹ בָּחֲלָה בָהֶם וְאִם / הֵם מָאֲסוּ אֹתוֹ וּבוֹ נָקָעוּ
אוֹ אִם־זְמָן בֹּגֵד הֱפִיצָמוֹ בְּלִי / חֶמְלָה וּבִמְכוֹנֵי נְדֹד גָּוָעוּ
חָלַף וְלֹא־חָלְפוּ סְעַפֹּתָיו אֲשֶׁר / יָדָיו יְמֵי הַשַּׁחֲרוּת נָטָעוּ
הוּא אִם־עֲרִירִי נֶאֱסַף לֹא־נִכְחֲדוּ / יַלְדֵי תְהִלּוֹתָיו וְלֹא נִכְנָעוּ
יִבְלֶה עֲפַר־אֶרֶץ וְהֵם יִתְחַדְּשׁוּ / יֵצְרוּ עֲרִיפֶיהָ וְיִשְׂתָּרָעוּ
אֵיךְ אֶתְּנָה שֵׁנָה לְעַפְעַפַּי וְלֹא / יִתְחַבְּרוּ לָנוּם וְלֹא יִתְרָעוּ
אוֹ אֵיךְ אֱחִי אִם־לֹא אֲקַוֶּה לַעֲלוֹת / עוֹד שַׁחֲרֵי פָנָיו וְיִבָּקָעוּ
מִיקוֹד צְלָעַי אֶהֱמֶה תָמִיד וְאִם / רַגְלַי בְּצוּלַת הַבְּכִי טָבָעוּ
לֹא־חָֽמְדָה נַפְשׁוֹ שְׁכָן־לוֹ עִם־מְתֵי / רֹעַ אֲשֶׁר רוּחַ הֲתֻלִים רָעוּ
דּוֹר נֶאֱלָח עֵינָיו מְאֹד רָמוּ אֲבָל / אֹתָם לְהַבִּיט הָאֱמֶת הֵשָׁעוּ
רָפוּ יְדֵיהֶם לַעֲשׂוֹת חֶסֶד וְתֹם / אָכֵן בְּרָב־כֹּחַ לְהָרַע צָעוּ
קוֹל הֶעֱבִיר מָוֶת בְּכָל־נוֹצָר שְׁכֹן / כֵּפִים בְּכַף־רֶגֶל תְּמוֹל רָקָעוּ
מִקְרֵה כְסִיל יִקְרֶה חֲכָמִים נֽוֹדְעוּ / סָפוּ וְחָכְמָתָם וְהִתְבַּלָּעוּ
אַיֵה מְלָכִים יִסְּדוּ חֶפְצָם שְׁאַל / אִם־נִמְשְׁכוּ כִמְעַט עֲדֵי בִצָּעוּ
יָלְדוּ לְבֶהָלָה וְחַיִל עָֽתְקוּ / עָזְבוּ וְלָרִיק כָּל־אֲשֶׁר יָגָעוּ
כֶּסֶף כְּחוֹל צָבְרוּ וּפַח הָיָה לְיַד / מַעְגַּל תְּבוּסָתָם וְהִתְגַּלָּעוּ
שָׂמוּ אֲדָמָה מַאֲבֻסֵיהֶם וְהֵם / סָבִיב בְּלִי־לֵב כַּשְּׁוָרִים גָּעוּ
אָכְלוּ וְשָׂבֵעוּ וְהִשְׁמִינוּ עֲדֵי / קָיוּ לְפִי־רֶגַע אֲשֶׁר בָּלָעוּ
מָוֶת אֲשֶׁר הִשְׁוָה נְבָרִים צָֽדְקוּ / בִּמְעֵי אֲדָמָה עִם־אֲשֶׁר רָשָׁעוּ
לוּ יִֽהְיֶה הֹדֵר פְּנֵי שָׂרִים אֲזַי / יָדָיו לְאָחִי מִשְּׁאוֹל פָּדָעוּ
תָּמְהוּ בְנֵי־יוֹם לַחֲיוֹתִי אַחֲרֵי / הַמֹּֽצְאוֹת אֹתִי וְהִתְרֹעָעוּ
לֹא־יָֽדְעוּ כִּי־לִי מְזִמּוֹת יִפְגְּעוּ / בָהֶם בְּטֶרֶם בִּי בְאַף יִפְגָּעוּ
מָתַי אֲרָיוֹת פָּחֲדוּ מִקּוֹל אֱנוֹשׁ / אוֹ מֵעֲבֹר רוּחַ הֲרָרִים זָעוּ
שָׁלוֹם לְאוֹר מַעְרָב אֲשֶׁר עָרַב כְּפִי / שֹׁאַת לְבָבוֹת בַּעֲדוֹ שֻׁסָּעוּ
יִבְלֵי סְלִיחָה יַעֲנוּ קִבְרוֹ לְבַל / יִבְלֶה וְתַחְתָּיו רַחֲמִים יֻצָּעוּ
יַעְמֹד לְגוֹרָלוֹ בְּיוֹם יִמָּֽשְׁכוּ / בוֹ שֽׁוֹפְרוֹת יֶשַׁע וְיִתָּקָעוּ
לִבְכּוֹת עֲלֵי אַחַי פְּעָמַי אֶחֱרוּ / כִּמְעַט וְאֶסַּע אֶל־אֲשֶׁר נָסָעוּ.
## 
## 
## אין לך רעה: (קס"ט)
אֵין לָךְ רָעָה / תִּדְמֶה לִימִין / כֶּסֶל עַל־יַד / שֶׂכֶל תָּעֹז
בִּלְתִּי רָעַת / בֶּגֶד רֵעַ / כִּי אָח נִפְשָׁע / מִקִּרְיַת־עֹז.
## 
## 
## הלנצח אהי: (קס"ט)
הֲלָנֶצַח אֱהִי תָאֵב לְרֵעַי / וְנִגְעֵי הַנְּדֹד לָעַד נְגָעָי
וְיָשַׁבְתִּי עֲלֵי לַהַב חֲרָבוֹת / וְרִפַּדְתִּי עֲלֵי־גַחַל יְצוּעָי
וְהִכָּה הַנְּדֹד לִבִּי וּפָצַע / וּמִי בִלְתָּם לְחַבֵּשׁ אֶת־פְּצָעָי
עֲצֵי־עֵדֶן אֲשֶׁר מֵאָז נְטַעְתִּים / וּמָנַע הַזְּמָן לֶאְרוֹת נְטָעָי
יְפַחֵד כִּי־סְעִפֵיהֶם יְלַהֵט / יְקֹד קִרְבִּי וְתֹפֶת בֵּין צְלָעָי
וְאֵיכָה יֶחֱרַד לָזֹאת וְהִנֵּה / לְעִתּוֹתַי יְכַבּוּמוֹ דְמָעָי
לְךָ חָרוּת עֲלֵי־לוּחַ לְבָבִי / וְאָח דֹּדָיו כְּחוֹתָם עַל־זְרֹעָי
יְמֵי פֵרֽוּדְךָ נִצְחִי וְשָׁנַי / בְּסַפֵּר חַסְדְּךָ אֶחְשֹׁב רְגָעָי
וּמִדֵּי דַּבְּרִי שִׁמְךָ כְנֹפֶת / עֲלֵי חִכִּי וְרֹאשׁ־פֶּתֶן בְּמֵעָי
וְעֵת שָׁכְבִי יְצֻרֶיךָ שְׂשׂוֹנִי / וְזִכְרָךְ בַּהֲקִיצִי שַׁעֲשֻׁעָי.
## 
## 
## דמעי יגרו: (ק"ע)
דְּמָעַי יִגְּרוּ מֵחֹם לְבָבִי / אֲשֶׁר נִקְרַע שְׁנֵים עָשָׂר קְרָעִים
וְחֹק מֵאֵין דֳּמִי תָּמִיד לְבַכּוֹת / לְבֵן יַקִּיר וְיֶלֶד שַׁעֲשׁוּעִים.
## 
## 
## קראני גביר: (ק"ע)
## 
קְרָאַנִי גְבִיר הִקְדִּישׁ קְרֻאָיו / וְהִקְרַנִי לְחֶבְרָה עִם־יְדֻעָיו
לְדוֹדִים מָֽתְקוּ אֶל־פִּי כְּדוֹדָיו / וְרֵעִים יָֽקְרוּ עָלַי כְּרֵעָיו
בְּגַן־בִּיתָן אֲשֶׁר הַחֵן סְבִיבוֹ / וְהַיֹּפִי לְאַרְבַּעַת רְבָעָיו
מְלֻבָּשׁ כָּֽתְנוֹת מֶשִׁי וְעָטוּי / מְעִיל תּוֹלָע וְשֵׁש וּשׁלַל צְבָעָיו
עֲרֻגוֹתָיו בְּלִי רֹקֵם וְחֹשֵׁב / מְשֻׁבָּצִים וְשׁוֹשַׁנִּים יְצוּעָיו
כְּאִלּוּ הַזְּמָן קָלַע פְּנֵיהֶם / בְּתִמֹרָיו וּמִקְלַעַת פְּקָעָיו
כְּזָהָב מַעֲשֵׂה מוֹרָד עֲלֵיהֶם / מָאוֹר שֶׁמֶשׁ וְהַשִּׂיחִם רְקִיעָיו
וּמֵימָיו יִגְּרוּ אַרְצָה כְּדִמְעִי / עֲלֵי מִפְקַד אֲחֵי לִבִּי וְרֵעָיו
וְתוֹר יָתוּר לְזִמְרָתוֹ הֲדַסִּים / וְסִיס יָשִׂישׂ עֲלֵי גַפֵּי נְטָעָיו
יְרַנֵּן בֵּין עֲצֵי שֹׂרֵק וְשֹׁרֵק / וְיִתְרוֹנֵן כְּשִׁכּוֹר מִדְּמָעָיו
וְעוֹפוֹת פָּֽרְצוּ עַל־כָּל־פְּרָצָיו / וְשָׁם דָּגְרוּ וּבָקְעוּ בֵּין בְּקָעָיו
בְּיוֹם עֵרוּ יְשֵׁנֵי גִיל וְעָצַם / זְמָן עֵינָיו וְנָזֹרוּ פְגָעָיו
וְעִתָּיו מִהֲרוּ לָעוּת יְעֵפָיו / עֲלִיצֻתָם וְלַרְגִּיעַ רְגָעָיו
וְהַשֻּׁלְחָן דְּמוּת גַּלְגַּל וְאַגָּן / כְּמוֹ־סַהַר וְכוֹכָבִים גְּבִיעָיו
קְעָרוֹתָיו מְלֵאוֹת מַעֲדַנִּים / וּמַחְתֹּתָיו בְּשָׂמִים רֹאשׁ וְיָעָיו
וְכוֹס שֹׁהַם אֲשֶׁר עָלָה כְּכוֹכָב / בְּיַד מַשְׁקֶה וּמֵי־אֹדֶם בְּמֵעָיו
כְּחֹשֵׁק קָֽפְאוּ מֵימֵי דְמָעָיו / עֲלֵי לֶחְיוֹ וְהָאֵשׁ בֵּין צְלָעָיו
יְקַצֵּץ מִזְּהַב אוֹפִיר פְּתִילִם / עֲלֵי יָדָיו לְהָאִיר אֶת־זְרֹעָיו
לְהָסִיר מִלְּבַב כֹּאֵב עֲצָבָיו / וְלַרְגִּיעַ בְּלֵב רַגָּז רְגָעָיו
לְאַט יֶהְגֶּה וְרֹאשׁ יַגֶּה וְיִשְׁגֶּה / בְּאַהְבָתוֹ וְיֵאָמְנוּ פְצָעָיו
חֲמֻדוֹתָיו לְאֵין קֶצֶה וְקֶצֶב / כְּאַבְרָהָם בְּמַהְלָלָיו וְדֵעָיו
אֲשֶׁר יִזַּל כְּטַל אִמְרוֹ וְחֶסֶד / בְּיָדוֹ מַחֲנוֹתָיו הֵם וּמַסְעָיו
רְחַב לֵבָב רְחַב־צַעַד לְהֵיטִיב / וְלָרַע מַה־מְּאֹד צָרוּ פְשָׂעָיו
וְלֶכְתּוֹ עִם־אֱלֹהִים וַאֲנָשִׁים / בְּהַצְנֵעַ וְחָכְמָה אֶת־צְנוּעָיו
וְלָאֹבֵד בְּמַחְשַׁךְ הַֽיְגוֹנִים / כְּתֹרֶן אָהֳלוֹ נָטַע לְתֹעָיו
וּבוֹ יִנָּֽפְשׁוּ מָרֵי נְפָשִׁים / וְיָנוּחוּ יְעֵפֵי־אוֹן יְגֵעָיו
וּמִי נִקְרַע סְגוֹר לִבּוֹ בְּחִצֵּי / נְדֹד פִּיהוּ יְהִי תֹפֵר קְרָעָיו
הֲכִי רַכּוּ כְשֶׁמֶן דַּבְּרֹתָיו / וְיוֹם אֹמֶר יְפֹצֵץ בָּם סְלָעָיו
אֲנָשִׁים כָּֽבְשׁוּ לָהֶם עֲבָדִים / וּמֵאֵין הוֹן בְּנֵי חוֹרִים רְצוּעָיו
עֲדֵי בֹשׁוּ לְנִדְבָתוֹ עֲנָנִים / וְהוֹדוּ לוֹ נְדִיבֵי עָם וְשׁוֹעָיו
וּמִי זָרַע יְמֵי חַיָּיו חֲסָדִים / יְהִי קוֹצֵר לְפִי־חֶסֶד זְרָעָיו
יְהִי שָׁלֵו עֲדֵי יַנְחִיל כְּבוֹדוֹ / וּמַעְלָתוֹ לְיַלְדֵי שַׁעֲשׁוּעָיו.
## 
## 
## ראה שחק: (קע"א)
רְאֵה שַׁחַק כְּלִבִּי סַר וְזָעֵף / וְטַל עָבָיו כְּדִמְעִי זָב וְרָעֵף
וְאַךְ הַכּוֹס יְשִׂיחֵנִי בְּלִי פֶה / אֲנִי מַרְפֵּא לְיָגֵעַ וְיָעֵף
מְעוֹלֵל עוֹלֲלוֹת תּוּגָה בְּלִי יָד / וּמֵאֵין יָד סְעִיף יָגוֹן מְסָעֵף.
## 
## 
## ירא מיום: (קע"ב)
יְרָא מִיּוֹם אֲשֶׁר נוֹרָא וְאָיוֹם / וְהוּא יֹקֵד כְּמוֹ תַנּוּר וּבֹעֵר
וְהוּא הַיּוֹם אֲשֶׁר אֵין אַחֲרָיו יוֹם / בְּבוֹא הַקֵּץ לְכָל־מַשְׂכִּיל וּבֹעֵר
וְאֵי לֵבָב אֲשֶׁר יַעְמֹד לְבוֹאוֹ / וְיָם קִצְפּוֹ מְאֹד הוֹלֵךְ וְסֹעֵר
מְעַט שֵׁנוֹת אֱנוֹשׁ וּמְעַט תְּנוּמוֹת / וְאִם־תִּישַׁן יְהִי־נָא לִבְּךָ עֵר
וְאַל־תִּנְשֶׁה בְּבוֹא מָוֶת כְּנֹשֶׁה / וּבוֹ תָמִיד הֱיֵה חֹשֵׁב וְשֹׁעֵר
כְּמוֹ גַנָּב אֲבָל לָבֹז נְפָשִׁים / וְשִׁית גּוּפוֹת בְּעִי מִדְבָּר לְבָעֵר
וְלָשִׁיב הָֽרְפָאִים כָּֽרְפָאִים / וְהַנִּכְבָּד בְּרֹב עָשְׁרוֹ כְּצֹעֵר
וְהִזָּהֵר בְּנַפְשָׁךְ הַטְּהֹרָה / וְדָמֶיהָ בְּמֵי־צֶדֶק תְּבָעֵר
וְאַל־תַּאְזִין לְתַאְוָתָהּ וְאֶת־כָּל־ / עֲצָתָהּ תִּֽהְיֶה דֹחֵף וְגֹעֵר
הֱיֵה שׁוֹאֵף לְרוּחַ הָאֱמוּנָה / וּפֹצֶה פֶה לְטַל־חֶסֶד וּפֹעֵר.
## 
## 
## פתאם יצרי: (קע"ב)
פִּתְאֹם יְצֻרֵי אֹהֲבִים עָזַבְתִּי / תֹּעִים בְּאִישׁוֹן לַֽיְלָה פָּגָּעְתִּי
חַבְלֵי שְׂעִפַּי נִפְרְשׂוּ לָהֶם וּפַח / שֵׁנָה עֲלֵי עֶרֶשׂ דְּוָי הִצָּעְתִּי
אֵיךְ שׁוֹטֲטוּ מִדְבָּר וְאֵיךְ הִתְחַפְּשׂוּ / בַּאְפֵר כְּסוּת לַיִל וְלֹא־יָדָעְתִּי
חִלּוּ פְנֵי עַרְשִׂי בְּלֵיל כֻּלּוֹ עֲדֵי / נֶשֶׁף נְדֻדִים מֵחֳלִי שָׂבָעְתִּי
לָנוּ בְּבֵין שָׁדַי עֲדֵי אֹרוּ פְנֵי / מִזְרָח וּפֶרַע מַאֲפֵל פָּרָעְתִּי
לֹא־נֶאֱחַז לִי מִפְּנֵיהֶם בִּלְעֲדֵי / רֵיחַ צְרוֹר הַמֹּר אֲשֶׁר קָבָעְתִּי
לוּ אֵֽדְעָה כִּי־הַחֲלוֹם יַרְאֶה פְּנֵי / דוֹדַי לְרַגְלֵי הַחֲלוֹם כָּרָעְתִי
אַךְ מָעֲדוּ רַגְלֵי מְשׂוֹשִׂי בַּהֲדֹף / אֹתָם יְדֵי שַׁחַר וְהִתְרוֹעָעְתִּי
וַיְנֹפֲפוּ גִּשְׁמֵי דְמֵי עֵינַי הֲכִי / אֶת־צוּר כְּבֵדִי בַּבְּכִי בָקָעְתִּי
לוּלֵי יְגוֹנִים סָֽגְרוּ אָז בַּעֲדִי / שַׂחְתִּי בְּצוּלַת הַבְּכִי טָבָעְתִּי
מִמַּעֲמַקֵּי הַמְּצוּקִים אֶצְעֲקָה / חָמָס וּמִבֶּטֶן נְדֹד שִׁוָּעְתִּי
לֹא־עָֽרְבָה שֵׁנָה לְרֹאוֹתַי לְמִן / הַיּוֹם אֲשֶׁר מִמַּעֲרָב נָסָעְתִּי
קַצְתִּי בְחַיַּי מִסְּבֹב תֵּבֵל וְגַם / לָמֹד מְמַדֶּיהָ וְלֹא־בִצָּעְתִּי
רֶדֶת תְּהוֹם וַעְלוֹת עֲלֵי־רֹאשׁ בָּמֳתֵי / עָבִים עֲדֵי אֹמַר לְרוֹם הִרְקָעְתִּי
עִם־בַּהֲמוֹת יַעַר הֲלִיכוֹתַי וּמֵ־ / רֹאשׁ הַרֲרֵי־טֶרֶף כְּעוֹף הוֹפָעְתִּי
קַצְוֵי אֲפָסִים כַּבְּרָקִים רוֹצֲצוּ / רַגְלַי וְגַם מִיָּם עֲדֵי־יָם נָעְתִּי
מַסַּע אֲהַלֵּךְ אַחֲרֵי מַסַּע וְלֹא / תַרְתִּי מְנוּחָה לִי וְלֹא־הִרְגָּעְתִּי
יוֹמָם שְׁזָפַנִי מְאוֹר שֶׁמֶשׁ וְלֵיל / עֵינַי בְּפוּךְ הַמַּאֲפֵל קָרָעְתִּי
וּבְכָל־חֲלִיפוֹת הַזְּמָן פָּנַי בְּלִי / מַסְוֶה לְנֶגֶד קֹר וְחֹם הוֹקָעְתִּי
עַד כִּי־לְמַשְׁחִית נֶהֱפַךְ הוֹדִי וְגַם / הִתְנַכְּרוּ פָנַי וְלֹא־נוֹדָעְתִּי
עָבַר זְמָן קָצִיר וְכָלוּ כָל־יְמֵי / קַיִץ וְתַם חֹרֶף וְלֹא־נוֹשָׁעְתִּי
סָפוּ חֳדָשִׁים חָֽלְפוּ שָׁנִים וְלֹא / בָאתִי מְחוֹז חֶפְצִי וְלֹא־הִגָּעְתִּי
נִשְׁכָּח כְּמֵת מִלֵּב אֲנִי אוֹ אִם־כְּלִי / אֹבֵד וְאִם־אֶבֶן בְּיָם שָׁקָעְתִּי
כַּמָּה אֲפַתֶּה אֶת־לְבָבִי בֶּאֱמֹר / יַחֵל וְאֹתוֹ בֶּאֱלִיל הוֹגָעְתִּי
אֶשָּׂא בְשִׁנַּי אֶת־בְּשָׂרִי אֹֽמְרָה / הֶאָח וּבִפְעָמַי בְּעֹז רָקָעְתִּי
לֹא־חָֽמְלָה נַפְשִׁי עֲלֵי נַפְשִׁי וְלֹא / חַסְתִּי עֲלֵי הוֹדִי וְלֹא פָרָעְתִּי
עַל־מִי אֱהִי מַלִּין וְנַפְשִׁי עוֹלֲלָה / צוֹקִי וּבִימִינִי אֲנִי פָצָעְתִּי
כִּי לֹא נְבֻנוֹתִי בְּמוּסַר יֹֽדְעַי / וַעְצַת בְּנֵי־אַהַב מְאֹד פָּרָעְתִּי
כַּמָּה יְעָצֻנִי לְבַל־אֶבְטַח עֲלֵי / בֹגֵד בְּנֶאְמָנָיו וְלֹא שָׁמָעְתִּי
מִי־זֶה יְשִׂיחֵם כִּי לְתֹהוּ תַּם הֲמוֹן / כֹּחִי וְכָל־יָמַי לְרִיק יָגָעְתִּי
אַנְשֵׁי שְׁלוֹמִי שִׁלְּמוּ רָעָה מְקוֹם / טוֹבָה וְשָׂמְחוּ־לִי בְּיוֹם צָלָעְתִּי
אֵיךְ נֶהְפְּכוּ־לִי אֶל־זְמֹרֵי זָר בְּנֵי / שֹׂרֵק וְזֶרַע הָאֱמֶת נָטָעְתִּי
אֵיךְ הֶעֱלוּ קֹצִים שְׂדֵי־חֶמֶד מְקוֹם / חִטֵּי יְדִידֹתַי אֲשֶׁר זָרָעְתִי
הֶאָח עֲלֵי אַחִים אֲשֶׁר בָּגְדוּ כְמוֹ / נַחַל וּפָשְׁעוּ בִי וְלֹא־פָשָׁעְתִּי
נֶעְבָּד לְיָמִים נָֽתְנוּ אֹתִי וְאָז / לָהֶם תְּנוּךְ אֹזֶן זְמָן רָצָעְתִּי
חֶסֶד גְּמַלְתִּים מִבְּלִי תִקְוָה עֲדֵי / לָהֶם הֲטִיבוֹתִי וְלִי הֵרָעְתִּי
וּבְעֵת זְמָן יָצָא לְמִלְחַמְתִּי וְעַד / אֶרֶץ בְּרֹעַ מַעֲשַׂי נִגְדָּעְתִּי
רַצְתִּי בְרַגְלֵי גַאֲוָה לָהֶם וְעֵת / שַׁרְתִּי פְנֵיהֶם זֹעֲפִים נִכְנָעְתִּי
וּלְאָהֳלָם סַרְתִּי נְטוּי גָּרוֹן וְיוֹם / בֹּאִי בְּרֶגֶל בָּֽצְקָה פָּשָׂעְתִּי
חָלוּ לְיוֹם חוּלִי עֲלֵיהֶם כַּאֲשֶׁר / מִמַּהֲתַלּוֹת מִדְבְּרֵיהֶם זָעְתִּי
פִּתּוּ בְשִׁקְרֵיהֶם אֱמוּנָתִי וְעֵין / דֵּעִי לְהַבִּיט פָּעֳלָם הֵשָׁעְתִּי
עַד־נִמְכְּרוּ בִידֵי עֲצַת־כֶּסֶל וְלֹא / לִבָּם הֲנִידֹתִי וְלֹא־הֵנָעְתִּי
בִּגְלַל חֲמָסִי לָֽבְשׁוּ־בֹשֶׁת וּבָהּ / נוֹסְפָה תְהִלָּתִי וְלֹא־נִגְרָעְתִּי
יוֹנִים תְּעוּפֶינָה כְעָב אֶל־מַעֲרָב / אֶתְכֶם בְּחֵי הָאַהֲבָה הִשְׁבָּעְתִּי
לָשֵׂאת שְׁלוֹמִי אֶל־יְדִידִים רָחֲקוּ / אַךְ בֵּין צְלָעַי אָהֳלָם תָּקָעְתִּי
וּתְסַפְּרוּ לָהֶם הֲכִי לִבִּי עֲלֵי / נוּדָם כְּשַׁסַּע הַגְּדִי שִׁסָּעְתִּי
וּדְרֹר אֲשֶׁר קֵן לָהּ בְּצַלְעוֹתַי וּבָהּ / שָׂמַח כְּבוֹד נַפְשִׁי וְהִשְׁתַּעְשָׁעְתִּי
לוּלֵי חֲיוֹתָהּ אֶת־חֲיוֹתִי לֹא אֱהִי / שֹׁאֵל וּבַמָּוֶת לְבַד הִפְגָּעְתִּי
הִנֵּה לְרַגְלָהּ נִלְכְּדָה רַגְלִי בְּפַח / גֵּרוּת כְּתוֹא מִכְמָר וְהִתְגַּלָּעְתִּי
וּלְמַעֲנָהּ בָּאתִי בְּכוּר עֹנִי וְאֶת־ / נַפְשִׁי בְּקֶלַע הַנְּדֹד קִלָּעְתִּי
אָחִי בְּכֵה עִמִּי וְאוֹי לַגֵּר עֲנֵה / כִּי עִם־אֱדוֹם גַּרְתִּי וְנִתְבַּלָּעְתִּי
כֹּה יַעֲשֶׂה־לִּי אֵל וְיוֹסִיף מֵחֲרוֹן / אַפּוֹ עֲלֵי נִגְעֵי זְמָן נֻגָּעְתִּי
אִם־נִשְׁכְּחוּ מִפִּי חֲסָדֶיךָ וְאִם / מִבֵּית לְבָבִי אַהֲבָה הִקְצָעְתִּי
לִבְנַת לְבוּשִׁי מִשְּׁחוֹר עֵינַי עֲלֵי / נוּדְךָ לְאֹרֶךְ הַנְּדֹד צָבָעְתִּי
כַּבְלֵי זְמָן אָסְרוּ פְעָמַי מֵעֲמֹד / אַף כִּי־לְחֶפְצִי מֵהֲלֹךְ נִמְנָעְתִּי
אוֹחִיל וְאוּלַי אֵל יְהִי מֹחֶה בְּמֵי / דִמְעִי מְצוּקַי וַאֲשֶׁר הִרְשָׁעְתִּי
יָחֹן וְרוּחַ חֵן יְהִי מֵעִיר עֲלֵי / נַפְשִׁי וְאֶחְיֶה אַחֲרֵי גָוָעְתִּי.
## 
## 
## ברשפי הבכי: (קע"ה)
בְּרִשְׁפֵּי הַבְּכִי נַפְשִׁי שְׂרוּפָה / וּבִבְכִי הַֽיְקֹד לֶחְיִי שְׁטוּפָה
וְצִפָּרְנֵי נְדֹד תָּפְשׂוּ לְבָבִי / וְהוּא בִמְתַלְּעוֹת זֹקֶן טְרֵפָה
וְלֵיל נֹדִי בְּלִי־שַׁחַר וְלִשְׁנַת / פְּרִידָתִי בְּעוֹלָם אֵין תְּקוּפָה
וְהִרְחִיק הַזְּמָן מִנִּי קְרוֹבַי / וּבָנָיו אֻסְּפוּ עָדַי אֲסֵפָה
וְכַמֶּה שָֽׁלְפוּ עָלַי חֲרָבוֹת / וּבִימִינוֹ אֲנִי חֶרֶב שְׁלוּפָה
וּבִי יִצְנֹף לְהִתְפָּאֵר וְכַדּוּר / צְנָפַנִי לְקַצְוֵי־בוֹר צְנֵפָה
נְתָנַנִי כְצִיץ נֹבֵל בְּיַעַר / וּבֵין חוֹחִים כְּשׁוֹשַׁנָּה קְטוּפָה
וְהִמְצַנִי בְיַד־אֹפֶל וְכוֹכְבֵי / שְׁחָקִים זֹֽרְחִים הֵמָּה בְּעֵיפָה
זְמַם שָׂטִים לְבַד הֵפִיק וְתַאְוַת / לְבָבִי שָׂם בְּיַד־אֵיבָה הֲדוּפָה
וְיוֹם טַרְפִּי יְהִי מֵכִין וְטַרְפָּם / לְעַוֵּל יֶאֱחֹז אֵיפָה וְאֵיפָה
לְחֶרְפָּה הָֽיְתָה דַעְתִּי בְּאֶרֶץ / תְּבוּסָתִי וְחָכְמָתִי גְדוּפָה
וְלִנגּוֹעַ מְאֹד נַפְשִׁי תְמָאֵן / וְתִיקַר מִֽהְיוֹת נֶגְדּוֹ נְגוּפָה
וְתִתְגַּבֵּר לְמִלְחֶמֶת יְלָדָיו / בְּחֹזֶק יָד וְאֶזְרוֹעַ חֲשׂוּפָה
וְתַבְלִיג עַל־סְבֹל צוֹקָיו וְלָשֵׂאת / פְּרִידַת הַגְּבִיר יִצְחָק יְעֵפָה
לְכַנַּת תֹּם עֲלֵי יִבְלֵי חֲסָדִים / וּפֹרִיָּה בְּכָל־עֵת וַעֲנֵפָה
פְּרִי חָכְמָה תְבַכֵּר לָחֳדָשִׁים / לְפִי הַיְקוּם וְעָלֶהָ תְּרוּפָה
וּמִגְדַּל תֹּם עֲלֵי רִצְפַת תְּעוּדָה / בְּאַבְנֵי עֹז וְתִפְאֶרֶת רְצוּפָה
בְּנֵי־יוֹם לֹא יְנִיעוּהוּ וְתָבוֹר / בְּרוּחַ פִּיו הֲלֹא מֵנִיף תְּנוּפָה
בְּצוּר עֵט יַעֲרֹךְ לַחַם וְלָשׁוֹן / לְרַדֵּף דֹּֽבְרֵי צַחוֹת חֲרוּפָה
תְּהִלּוֹתָיו בְּלֵב חֹמְדָיו כְּחִצִּים / מְזִמָּתוֹ בְּעֵין קִנְאָה שְׁזוּפָה
וְכַמָּה יִשְׂחֲקוּ אֵלָיו בְּפִיהֶם / וְאוּד מֻצָּל לְבָבָם מִשְּׂרֵפָה
וְדַמּוּ לַחֲלֹשׁ יָמִין חֲזָקָה / בְּיַד־כֶּסֶל מְאֹד דַּלָּה וְרָפָה
וְאֵיכָה יַהֲדֹף כֶּבֶשׂ לְאַרְיֵה / וּפֶרֶס אֵיךְ יְהִי טֹרֵף אֲנָפָה
וְהַחוֹל אֵיךְ יְהִי עֹלֶה בְמֹאזְנֵי / אֱמֶת עִם־קַשׁ אֲשֶׁר יָעוּף כְּסוּפָה
זְרָעָיו יַעֲשׂוּ מִגְדֵי מְלִיצָה / וְשִׁבֹּלֶת תְּנוּבָתָם שְׁדוּפָה
הֲיִתְגָּרוּ בְּאִישׁ תִּתְאַו לְבָנָה / לְשָׁרְתֵהוּ כְּמוֹ שִׁפְחָה חֲרוּפָה
וְשֶׁמֶשׁ תַּעֲדֶה גָּאוֹן וְגֹבַהּ / הֱיוֹתָהּ לוֹ כְּרַקַּחַת וְאֹפָה
יְדִידִי נִכְסְפָה נַפְשִׁי לְחֶבֶר / לְשׁוֹן עֵבֶר וּפִי עֵפֶר וְעֵיפָה
רְאוֹת מִלִּים בְּמִצְרַף לֵב בְּחוּנִים / וְאִמְרַת הוֹד בְּכוּר־דַּעַת צְרוּפָה
וְהִתְלוֹנֵן בְּצֵל כַּנַּת בְּשָׂמִים / עֲלֵי־כָל־עֵץ בְּגַן־הָאֵל זְקוּפָה
סְעִפֶיהָ בְּלֶב־עֶרֶץ וְלֶאְרוֹת / בְּשָׂמֶיהָ עֲדֵי־אֶרֶץ כְּפוּפָה
הֲכִי נַעְתִּי בְּעִי־כֶסֶל וְנַפְשִׁי / בְּרָעָב אֶל־תְּנוּבָתָהּ עֲטוּפָה
וְתָעִיתִי בְּתַלְאֻבוֹת פְּתַיּוּת / וְהִיא אֶל־קֹר רְסִיסֶיהָ עֲיֵפָה
וְהֵא אָחִי לְךָ בַּת־רַעֲיוֹנִים / מְאִירָה מִמְּאוֹר סַהַר וְיָפָה
אֲחוֹתְךָ אוֹ אֲחוֹת שֶׁמֶשׁ וְאִם־הִיא / בְּלִי־יָד מִבְּנוֹת־עַיִשׁ חֲטוּפָה
וְלוּלֵי הֽוֹדְךָ לָבְשָׁה עֲרֻמָּה / תְהִי מֵהוֹד וּמֵהַחֵן יְחֵפָה
תְּשִׂיחֶךָ בְּעַד אַהְבָה בְּלִבִּי / מְזֻקָּקָה בְלִי־פֶשַׁע וְחָפָה
אֲהָבִים נֽוֹסְפוּ אָכֵן נְדָבָה / וְאֵין לָמוֹ יְמֵי חַיַּי חֲלִיפָה
וְתִתְחַנֵּן לְהַזִּיל מֵי כְתָבוֹ / עֲלֵי נֶפֶשׁ בְּאוּר פֵּרוּד שְׂרוּפָה
אֲשֶׁר עֵינָהּ כְּעֵין גַּנָּה צְמֵאָה / מְיַחֶלֶת לְיַד הָעָב וְצֹפָה.
## 
## 
## מאס תבל: (קע"ז)
מְאַס תֵּבֵל וְאֶל־יוֹם הַפְּקֻדָּה / בְּכָל־עֵת עֵֽינְךָ תִהְיֶה מְצַפָּה
בְּאָרְכָּהּ אַל־תְּהִי עָלֵז וְרָחְבָּהּ / וּבֵין קֶבֶר תְּנָה בֵיתְךָ וְאַשְׁפָּה
בְּזֶה הִתְעָֽרְבוּ כָּל־רֹאשׁ וְזָנָב / וְשָׁמָּה הָפְקְדוּ אַגְמוֹן וְכִפָּה
וּבָזֹאת אָֽצְרוּ אִישִׁים כְּבוֹדָם / וְקִנְיָנָם לְבשֶׁת גַּם־לְחֶרְפָּה.
## 
## 
## לכסיל אשר כסלו: (קע"ז)
לִכְסִיל אֲשֶׁר כִּסְלוֹ בְּהוֹן תֵּבֵל / נָתַן וְגַם־נִכְסַף לְרֹב כַּסְפָּהּ
זָעֵף וְסַר יֵלֵךְ בְּיוֹם תָּסוּר / מֶנְהוּ וְיָחִיל בַּחֲרוֹת אַפָּהּ
כַּתַּר מְעַט פֶּתִי וְתִתְאוֹנֵן / הָעֵת בְּלִי־חֵטְא תַּהֲפֹךְ עָרְפָּהּ.
## 
## 
## צבי ידמה: (קע"ח)
צְבִי יִדְמֶה לְבַד־בֹּשֶׂם וְכִמְעַט / לְעֹנֶג בּוֹ וְרֹךְ רוּחַ תְּנִיפוֹ
וְלֶב־אֶבֶן בְּקִרְבּוֹ מֵחֲמֹל עַל / אֲסִיר חֵשֶׁק דְּוֵה לֵבָב יְעֵפוֹ
וְרֹכֵב מִבְּלִי־צִי יָם אֲהָבָיו / וְעֵינָיו מָֽנְעוּ לָצֵאת לְחוֹפוֹ
הֱסִיתַנִי בְּשׁוֹשָׁן לַח בְּלֶחְיוֹ / וְעַד עֵינִי לְמֵרָחוֹק קְטָפוֹ
בְּלִבִּי גָר וְאִשִּׁי לֹא שְׂרָפוֹ / וּבַת־עֵינִי וְדִמְעִי לֹא שְׁטָפוֹ
שְׁאַלְתִּיהוּ לְנַשֵּׁק אֶת־שְׂפָתָיו / בְּפֶה נִרְקַח כְּבֹשֶׂם אוֹ כְגוּפוֹ
הֱשִׁיבַנִי שְׁקָה פִי וֶאֱרַח מִן / לְשׁוֹנִי אֶת־נְעִים יֵינוֹ וְצוּפוֹ
בְּפִיו רִפָּא אֲשֶׁר פָּצַע בְּעֵינָיו / וְשָׂח כִּי־מַעֲשָׂיו נָגֹף וְרָפוֹא.
## 
## 
## אני גבר: (קע"ח)
אֲנִי גֶבֶר יְגוֹן פֵּרוּד דְּחָפוֹ / טְרָדוֹ הֶחֳרִי כַּדּוּר צְנָפוֹ
וְהִצִּיבוֹ לְמַטָּרָה זְמַנּוֹ / לְחֵץ יָגוֹן וּמִכָּל־צַד אֲפָפוֹ
וְהֵחֵל בּוֹ נְשֹׁב רוּחַ צְפוֹנִי / וְלֹא עָמַד וְיַד־רֹגֶז הֲדָפוֹ
וְרוּחַ הַדְּרוֹמִי קָם בְּקִנְאָה / גְדוֹלָה מִצְּנִיף הוֹדוֹ חֲשָׂפוֹ
וּמִזְרָחִי לְזֹאת קִנֵּא וְזָעַף / בְּרוּחַ עַז מְאֹד קָשֶׁה שְׁאָפוֹ
וּמַעְרָבִי לְזֹאת הִגְדִּיל וְלִמְאֹד / בְּיָד רָמָה בְּכוּר עֹנִי צְרָפוֹ
וְסוֹד מַחְשָׁב לְאַרְבַּעְתָּם מְיֻחָד / וְקָם סוֹדָם כְּמוֹ קִישׁוֹן גְּרָפוֹ
וְיֶלֶד־יוֹם מְאֹד אָיוֹם כְּרֶגַע / כְּאֹרֵב קָם וּבַחֶרֶב רְדָפוֹ
וְאִם־נִשְׁבַּע לְעַנֹּתוֹ זְמַנּוֹ / אֲזַי קִיַּם תְּחִלָּתוֹ וְסוֹפוֹ
וְאִם־נָדַר נְחֹתוֹ אַט הֲפֵרוֹ / כְּמַלּוּחַ עֲלֵי־שִׂיחַ קְטָפוֹ
וְיוֹם חָשַׁב לְבָבוֹ כִּי־נְשָׂאוֹ / בְחֶמְלָה הַזְּמָן אַט עַל־כְּתֵפוֹ
נְשָׂאוֹ אָז לְיָם הוֹלֵךְ וְסֹעֵר / וְשָׂמוֹ תּוֹךְ אֳנִי־אוֹן אֶל־כְּתֵפוֹ
וְרָב חֹבֵל יְגוֹן תֵּבֵל הֱקִימוֹ / וְקָם מַרְעִיד כְּמוֹ יוֹנָה בְיָפוֹ
הֱטִילָהוּ בְּיָם זַעַף וְחֵמָה / וְדַג יֶלֶד דְּאָגָה הוּא חֲטָפוֹ
וְצָעַק מִמְּעֵי צָרוֹת לְצוּרוֹ / וּמֵהַיָּם הֱקִיאָהוּ לְחוֹפוֹ
וְעָבַר נַחֲלָה עָלָיו וְכִמְעַט / נְהַר עֶבְרָה וְגַל חֵמָה שְׁטָפוֹ
וְלֹא־שָׁקַט וְהִנּוֹ רַב תְּלָאוֹת / וְלוּלֵי רַחֲמֵי יוֹצֵר טְרָפוֹ
וְהִנֵּה עַל־מְסִלָּתוֹ מְצַפֶּה / אֲרִי יָגוֹן וְכִמְעַט קָט תְּקָפוֹ
וְהוּא הוֹלֵךְ עֲקַלְקַלּוֹת אֳרָחוֹת / עֲקַלָּתוֹן כְּקָט עָקֵב יְשׁוּפוֹ
לְאַט־נָא הַזְּמָן עַל־דַּל וְנִסְפֶּה / לְאַט הִתְנַהֲלָה נָגֹף וְרָפוֹא
אֱנוֹשׁ חַלָּשׁ עֲלֵי־תַקִּיף הֲיוּכַל / אֲשֶׁר כַּדּוּר לְכָל־עֵבֶר צְנָפוֹ
וְאִם־גַּרְזֶן עֲלֵי חֹצֵב הֲיִסְכֹּן / הֱיוֹת גָּדוֹל וּמַשּׂוֹר עַל־מְנִיפוֹ
אֱנוֹשׁ נוֹאַשׁ רְאוֹת אַפֵּי יְדִידָיו / וְלַהַט אֵשׁ תְּשׁוּקָתָם שְׂרָפוֹ
וְגַם־עָבַר זְמָן עֶדְנָה וְקָפַץ / זְמָן זֹקֶן וּבַחַרְחֻר שְׁדָפוֹ
וְאוֹר עֵינָיו בְּהִתְחַבֵּא מְהַלֵּךְ / וּפֶתַע בָּא מְטַר־אֹפֶל סְחָפוֹ
וְקוֹל עֹבֵר כְּקוֹל כָּרוֹז בְּחַיִל / קְרֹא שַׁחְרוּת וְאָמֹר מַה־לְּךָ פֹה
עֲדֵי בָרְחוּ יְמֵי־נֹעַר וְשָׂבוּ / קְוֻצּוֹתָיו וְהִתְלַבֵּן צְנִיפוֹ
יְהִי רָצוֹן וְחֵפֶץ מֵאֱלֹהִים / לְשׁוֹבֵב נַעֲנֶה יוֹמוֹ דְחָפוֹ
וְיִזְרַח־לוֹ מְאוֹר שֶׁמֶשׁ צְדָקָה / וּמַרְפֵּא לוּ יְהִי־לוֹ עִם־כְּנָפוֹ.
## 
## 
## לבבי יהמה: (ק"פ)
לְבָבִי יֶהֱמֶה לִזְמָן שְׁאָפוֹ / וְעֹז מִשְׁבַּר שְׁאוֹנָיו כִּי אֲפָפוֹ,
יְעוֹפֵף בֵּין צְלָעָיו לוּ כְצִפּוֹר / יְהִי נָס מִפְּנֵי פֶרֶס רְדָפוֹ,
וְאִם יָרוּץ אֱלֵי אֹהֶל שְׂמָחוֹת – / יְלָדָיו יֹאמְרוּ: עוֹד מִי לְךָ פֹה?
בְּהֵעָצֵר מְטַר גֶּשֶׁם דְּמָעָיו / אֲזַי רוּחַ יְגוֹנוֹתָיו תְּנִיפוֹ.
כָּעָב תָּרִיק לְאַט, אוֹ יַד חֲנַנְאֵל / בְּעֵת יָגִיל לְהֵלֶךְ אִם שְׁזָפוֹ.
גְּבִיר יִקְרָא לְכָל חָרֵד וְיָרֵא / לְמַהֵר לַחֲסוֹת תַּחַת כְּנָפוֹ,
וְאִם יַמְרֶה זְמָן אֶת־מַאֲמָרוֹ – / בְּיָדוֹ הַחֲזָקָה רֹאשׁ יְשׁוּפוֹ.
כְּסִילִים נִכְלְמוּ נֶגְדּוֹ וְשֶׁמֶשׁ / מְאוֹרוֹ מִפְּנֵי פָנָיו אֲסָפוֹ.
וְהַחֶסֶד כְּמוֹ פֶגֶר וְהוּא רֹאשׁ, / וְאִם הוּא רֹאשׁ – חֲנַנְאֵל הוּא צְנִיפוֹ.
מְכַסֶּה סוֹד, וְאָכֵן סוֹד תְּעוּדָה / לְעֵינֵי כֹל כְּמוֹ מַיִם חֲשָׂפוֹ.
וְלֹא יִשְׁנוּ הֲלִיכוֹת מִפְעֲלוֹתָיו / וְרֹאשׁ חַסְדּוֹ בְּהִתְנַדֵּב כְּסוֹפוֹ,
וְאֵיךְ יִשְׁנֶה זְהַב אוֹפִיר וְכֶתֶם / בְּמַצְרֵף הָאֱמוּנָה אֵל צְרָפוֹ.
קְרָאַנִי גְבִיר שֹׁד, וְכִמְעַט / לְבָבִי מִבְּכִי מִגֵּו שְׁלָפוֹ
מְבַשֵּׂר כִּי אֳנִי דֹרֵךְ בְּלֵב יָם / בְּשָׁלוֹם – כַּאֲרִי הַיָּם טְרָפוֹ,
וְצִי אַדִּיר, אֲשֶׁר פָּרַשׁ לְנִסּוֹ / לְיַד מִזְרָח – לְשׁוֹן גַלָּיו חֲטָפוֹ.
וְהָיָה לוֹ לְיוֹם בֹּאוֹ לְאוֹמֵן / וְהוּא נִשָּׂא כְיוֹנֵק עַל כְּתֵפוֹ,
וְכִמְעַט קָט וְרוּחַ גְּדוֹלָה / וְחָזָק אֶל תְּהוֹמוֹתָיו דְּחָפוֹ,
וְגַם נִסְחַף לְפִי רֶגַע לְפָנָיו / וְלֹא עָמַד, לְמַעַן אֵל הֲדָפוֹ.
לְרֵע נֶאֱמָן עַל הָאֲהָבִים / אֲנִי בוֹכֶה אֲשֶׁר תּוֹכוֹ נְגָפוֹ,
וְעֵץ נֶחְמָד אֲשֶׁר נִשְׁבַּר וְהוּא לַח / וְעוֹדֶנּוּ בְאִבּוֹ צוּר קְטָפוֹ.
בְּיָדוֹ שָׂם יְדִידֶךָ בֶּן־אֲהָבַָיו / וְשָׁלַח מִשְּׁתִיל דּוֹדָיו עֲנָפוֹ,
שְׁלָחָהוּ אֱלֵי יָם הַתְּהִלּוֹת / וְאַךְ הַיָּם בְּיַד אֵיבָה גְרָפוֹ.
חֲמָדָהוּ וְשָׁלַל מַהֲלָלָיו / וְכַדּוּר אֶל קְצֵה אֶרֶץ צְנָפוֹ
וְאֵיכָה יַחֲמֹד הַיָּם לְגֶבֶר / שְׁתֵּי יָדָיו כְּמֵימֵי סוּף וְיָפוֹ,
וְאֵיךְ יִתְחַר בְּאִישׁ רָחַב לְבָבוֹ / מְאֹד מֶנְהוּ וְיֹאמַר כִּי תְקָפוֹ,
וְרֶפֶשׁ יִגְרְשׁוּ מֵימָיו וְהַחוֹל, / וְיַד זֶה מוֹר וְהָאֹדֶם לְחוֹפוֹ,
וּמִשְׁבָּרָיו מְאֹד מָרוּ, וּמִתּוֹךְ / יְמִין זֶה יַהֲלֹךְ כִּדְבַשׁ וְצוּפוֹ.
וְהַגַּרְזֶן עֲלֵי חֹצֵב הֲיוּכַל / לְהִתְפָּאֵר וּמַשּׂוֹר עַל מְנִיפוֹ?
וְלוּ רִשְׁפֵּי סְעִפֵּי רַעֲיוֹנָיו / יְשַׁלַּח בּוֹ אֲזַי כַּקַּשׁ שְׂרָפוֹ,
וְלוּ בוֹ מֵאֱנוֹשׁ יִתְגָּר חֲנַנְאֵל / בְּמֵי נִדְבַת יְמִינוֹ חִישׁ שְׁטָפוֹ.
אֲיַחֵל, הַגְּבִיר, לִזְמָן וְאוּלַי / יְהִי נִכְלָם וְיָשִׁיב אֶת־צְעִיפוֹ,
וּבִכְתָב יָדְךָ יַחְבֹּשׁ פְּצָעָיו / וְיִהְיוּ מַעֲשָׂיו נָגוֹף וְרָפוֹא.
## 
## 
## יתמה משכיל: (קפ"א)
יִתְמַהּ מַשְׂכִּיל בִּזְמָן סָכָל גַּם יִבָּהֵל בּוֹ סַרְעַפּוֹ
כָּל עֵת יִשַּׁח נֶגְדּוֹ יִגְאֶה אוֹ יִתְחַנֵּן יַקְשֶׁה עָרְפּוֹ
יַבְהִיל יַלְדֵי צִירִים עָדָיו וּלְכָל נָלוֹז יַאֲרִיךְ אַפּוֹ
מָה נִכְבָּד אִישׁ יִלְעַג אֵלָיו כִּי לֹא יִכְבַּד עָלָיו אַכְפּוֹ
הֵן מֵרוּחַ מִלֵּא חָפְנָיו וַעֲלֵי הֶבֶל קָפַץ כַּפּוֹ
כִּי לֹא יֵיטִיב בִּימֵי זֹקֶן גַּם לֹא יָרַע בִּזְמָן חָרְפּוֹ
אֵינוֹ מַחְסִיר מִדֵּי צִירוֹ גַּם לֹא יַעְדִּיף עַל חָק טַרְפּוֹ
דֹּרֵשׁ מִפִּיו נָכוֹן יִדְרֹשׁ לַשִּׂיק מִמֵּי שֶׁלֶג רִשְׁפּוֹ
וּלְהוֹצִיא אֶת בִּלְעוֹ מִפִּיו יוֹצִיא מִפִּי נָמֵר טַרְפּוֹ
מִי בּוֹ יַאֲמִין לַשְׁלִים חֶפְצוֹ יִפְצַר בַּאֲרִי לֶאֱכוֹל מִסְפּוֹא,
הֶרֶף כָּלֶה אֶל הוֹן כִּילַי כַּתַּר נִכְסָף לִקְנוֹת כַּסְפּוֹ
כִּי כָּל עָשְׁרוֹ יַעֲמֹד כַּאֲשֶׁר בִּפְנֵי מַיִם יַעֲמֹד קִצְפּוֹ
הִנְנִי גֶּבֶר יָגַע אַחַר מָזוֹר מַכְאוֹב לִבּוֹ לִרְפֹּא
אָכֵן לָרִיק עָבַר קֵיצוֹ גַּם בַּהֶבֶל חָלַף חָרְפּוֹ
יָרַדְתִּי יָם גָּלוּת סֹעֵר מֵאֵין אֹמֵר תָּבוֹא עַד פֹּה
וּבְכָל רֶגַע יֶהֱמוּ גַּלָּיו כִּי לֹא עָמַד עוֹד מִזַּעְפּוֹ
יִשְׁאַל נַפְשׁוֹ לָמוּת בִּלְתִּי אָחִיו כִּי הוּא רוּחַ אַפּוֹ
הִנּוֹ בֶּאֱשׁוּן יָגוֹן עַד כִּי יַעֲלֶה עָלָיו כּוֹכַב נִשְׁפּוֹ.
## 
## 
## לקחי שפת: (קפ"ב)
## 
לִקְחֵי שְׂפַת מָשׂוֹשׂ כְּמָטָר עָרְפוּ / הַיּוֹם וְכַטַּל מִדְבְּרֵי שִׁיר נָטְפוּ,
וַיֵּלְכוּ מֵימֵי שְׂמָחוֹת עַל פְּנֵי / אֶרֶץ וְרוּחוֹת גִּיל עֲלֵיהֶם רָחֲפוּ.
הֵן הַזְּמָן גוֹנֵן בְּאֵין לָשׁוֹן וְהַ/שָּׁעוֹת בְּלִי יָד כַּעֲלָמוֹת תָּפְפוּ.
אֹרוּ שְׁתֵּי עֵינָיו – וּמֵרֹאשׁ חָשְׁכוּ, / וַיִּצְהֲלוּ פָנָיו – וְקֶדֶם זָעֲפוּ.
אַרְצָה שְׁחָקִים יִזְּלוּ בֹּשֶׂם וּמוֹר / עֹכֵר עֲנָנִים עַל אֲדָמָה רָעֲפוּ,
אוֹ אַב הֲמוֹן גּוֹיִם דְּגָלָיו קָרְבוּ, / כִּי מֶרְקְחֵי גַן עַל אֲדָמָה נוֹפְפוּ.
שֶׁמֶשׁ אֲשֶׁר זָרַח וְצַחוּ כוֹכְבֵי / עֶלֶץ וּמַחְשַׁכֵּי יְגוֹנִים נֶחְשְׂפוּ,
יָרַד כְּאֶגְלֵי טַל בְּעֵת קָצִיר וְקֹר / מַיִם לְיוֹם חֹם עַל נְפָשִׁים עָיְפוּ.
יָצָא לְיֶשַׁע עַם אֱלֹהָיו בַּחֲזוֹת / יָמִים עֲלֵיהֶם פֶּה לְהָרַע אָכְפוּ,
הִבִּיט בְּעֵין חַנּוֹת עֲלֵיהֶם, כִּי עֲלֵי / בּוֹר הַשְּׁבִי [כִּמְ]עַט אֲסֵפוֹת אֻסְּפוּ.
עוֹרֵר יְקַר רוּחַ נְדִיבָה לַעֲזֹר / אוֹתָם בְּמוֹעֲצוֹת שְׁחָקִים רוֹפְפוּ.
עֵצוֹת יְלָדוּם רַעֲיוֹנִים מִכְּלִי / הָרֹה עֲלֵי כַנְפֵי כְרוּבִים עוֹפְפוּ,
בָּם נַחֲלֵי צוּפִים לְחַפִּים, אַךְ מְתֵי / עָוֶל הֲמוֹן מֵימָם בְּלִי פֶה גָּרְפוּ,
צֶדֶק אֲשֶׁר נִשְׁקָף וְהֵרִיחַ דְּמֵי / אָוֶן נְאוֹת מִשְׁפָּט אֲשֶׁר טִנְּפוּ,
חֶלְאַת בְּנֵי חֹנֶף אֲמִתּוֹ טִהֲרָה, / כִּי עָבְרוּ תוֹרוֹת וְחֻקִּים חָלְפוּ,
וַיְחַלְלוּ קֹדֶשׁ וְתוֹרָה חָמְסוּ / מֵאָז וְתַחְתֵּיהֶם אֲרָצוֹת חָנְפוּ,
סָפוּ בְשֵׁבֶט פִּיו וְכָלוּ כַּעֲשַׁן / כִּבְשָׁן וּמֵרוּחַ שְׂפָתָיו נִשְׂרְפוּ.
מֵעֹז גְּאוֹנוֹ עָרְצוּ עַזִּים וְכָל / גֵּאִים חֲפוּיֵי רֹאשׁ לְפָנָיו נִדְחֲפוּ.
הֵרִים יְדֵי חֶסֶד אֲשֶׁר בָּם מִשְׁבְּרֵי / מָוֶת וְחַיִּים עַל בְּנֵי אִישׁ אָפְפוּ,
עַיִן תְּשַׂבֵּר אֶל עֲנַן אוֹרָם וּמֵי / זָהָב בְּלִי מִשְׁאָל כְּמָטָר סָחֲפוּ.
גַּן אֵל בְּצֵל שִׂיחָיו אֲשֶׁר לֹא עָמְמוּ / מִקֹּר וְחֹם כָּל הַיְקוּם הִסְתּוֹפְפוּ,
שָׁמָּה יְגִיעֵי אוֹן וְכֹחַ נָפְשׁוּ, / כִּי בָם נְעִים רֵיחֵי בְשָׂמָיו נָשְׁפוּ.
שָׁמַט לְאוֹרִים מִגְדְּנֵי שֵׂכֶל וְתֹם / וּבְלִי מְחִיר פֵּרֵי מְזִמָּה קָטְפוּ.
מַעְיַן חֲסָדִים לֹא יְכַזֵּב, הוֹי, לְכוּ / אֵלָיו וְצִחֵה בִין בְּצָמָא עֻלְּפוּ,
וּלְשֻׁלְחֲנוֹת מ[וּסָר] עֲרוּכִים מַהֲרוּ / אָכֹל וְהוֹתֵר מִי בְרָעָב נֶעְטְפוּ.
וּכְסִיל לְתוֹעֶה בֶאֱשׁוּן כֶּסֶל, וְאוֹר / מוֹרֶה אֲשֶׁר לַאְפֵל פְּתַיּוּת נֶהְדְּפוּ,
רֶקַח מְלָכִים מֵאֲבַק רַגְלָיו וְכֵן / בִּשְׂרוֹךְ נְעָלָיו הַנְּשִׂיאִים צָנְפוּ.
שָׂרִים בְּמִלִּים עָצְרוּ נֶגְדּוֹ וכָל / רָאשִׁים לְפָנָיו רֹאשׁ כְּאַגְמוֹן כָּפְפוּ.
דּוֹבֵר נְגִידִים יוֹם לְשׁוֹנוֹת בַּעֲלֵי / דָבָר בְּאַדִּיר הַדֳּמִי יִנָּקְפוּ.
תָּמִיד יְרוֹצְצוּ כְבָרָק עֵת לְאַט / יֵלֵךְ וּמֵהַשִּׂיג אֲבָקוֹ יִיעֲפוּ.
מִפִּיו חֲכָמִים בִּקְּשׁוּ חָכְמָה וְכָל / עָרְמָה פְּתָאִים מֵאֳרָחָיו אָלְפוּ.
יַסְתִּיר בְּעַנְוָתוֹ חֲסָדָיו, אַךְ כְּמוֹ / שַׁחַר בְּעֵת יִפְרֹשׂ כְּנָפָיו נִשְׁקְפוּ.
נָשָׂא בְחֵיקוֹ מַקְהֲלוֹת צוּרוֹ כְּמוֹ / אוֹמֵן וְחַנּוֹתָיו עֲלֵיהֶם עָדְפוּ.
חוֹמָה עֲלֵיהֶם וְרוֹעֶה נֶאֱמָן / יָדָיו עֲלֵי חֶבֶל עֲדָרָיו חוֹפְפוּ,
קָצוּ בְמַרְבֵּץ טוֹב וְנָוֶה שַׁאֲנָן / שָׁלֵו וְעַל מֵימֵי מְנוּחוֹת חָרְפוּ.
יִשְׁכַּב וְאֵין לוֹ מַחֲרִיד, אָכֵן בְּעֹז / שִׂיאוֹ טְלָאָיו הַכְּפִירִים טָרְפוּ.
יַלְדֵי זְמָן, אַל תֵּצְאוּ לָרִיב וְאַל / תִּלָּחֲמוּ עִמּוֹ וְלֹא תִנָּגְפוּ,
כִּי כֵן זְכוּת הוֹרָיו לְמָגֵן לוֹ, וְהוֹן / שֶׁיַּעֲנִיק טוֹב מֵחֲרָבוֹת נִשְׁלְפוּ.
אִמְרוּ לְשָׂרִים לֶאֱנוֹשׁ בִּלְתּוֹ, הֲלֹא / תָעוּ נְתִיב יֹשֶׁר וְצֶדֶק סִלְּפוּ.
רוֹפְאֵי אֱלִיל הֵמָּה וְהוֹלְכִים אַחֲרֵי / הֶבֶל, וְלֹא יוֹעִיל יְמוֹתָם רָדְפוּ.
קַח נָא, מְשִׁיחַ אֵל, עֲנַק אֹמֶר אֲשֶׁר / עַל הוֹד פְּנִינִים יַהֲלֹמָיו יָסְפוּ,
כִּי פֵאֲרוּ שִׁמְךָ עֲלֵי כָל־שִׁיר וְכָל / טוּרָיו בְּתַרְשִׁישֵׁי כְבוֹדָךְ עֻלְּפוּ,
וּשְׁמַע נְאֻם נֶטַע אֲהָבֶיךָ אֲשֶׁר / עָלָיו בְּמֵי חַסְדְּךָ וְצִצָּיו חָלְפוּ.
פֶּלֶג חֲסָדֶיךָ מְאֹד גָּבַר עֲלֵי / נַפְשׁוֹ וּמֵימָיו אַט מְכוֹנָיו שָׁטְפוּ.
[יִרְ]אֶה בְטַלֶּיךָ כְּעֵין שֶׁמֶשׁ הֲכִי / שֶׁבַע בְּמַצְרֵף הַיְדִידוּת נִצְרְפוּ,
מֵאָז פְּנֵי הָאֵל יְחַלֶּה לַחֲזוֹת / הוֹדָךְ וְלוֹ נֶפֶשׁ וְעַיִן דָּלְפוּ,
עַד כִּי עֲלֵי אַף הַזְּמָן הֵפִיק זְמַם / לִבּוֹ וְעֵינָיו מַאֲוַיָּיו שָׁזְפוּ.
בֹּשׁוּ בְנֵי יָמִים וְרַכּוֹת דִּבְּרוּ / עִמּוֹ, וְקֶדֶם בּוֹ בְּלִי חֵטְא דָּחֲפוּ.
תָּרוּם, נְשִׂיא הָאֵל, בְּעוֹד אִישִׁים עֲלֵי / רוּחוֹת נְדִיבוּתָךְ כְּתַנִּים יִשְׁאֲפוּ,
נָכוֹן יְהִי כִסְאָךְ בְּעוֹדָם כְּמוֹ / עָגוּר חֲסָדֶיךָ וְטוּבָךְ צִפְצְפוּ.
## 
## 
## העת אשר אעל: (קפ"ה)
הָעֵת אֲשֶׁר אַעַל עֲלֵי לִבִּי / בִּימֵי נְדוֹדַי אֶת יְמֵי חָרְפִּי,
יִתְעוּ מְזִמּוֹתַי וְרַעְיוֹנַי / יִבָּהֲלוּ עָלַי וְשַׂרְעַפִּי –
וּזְמָן, אֲשֶׁר הָיָה כְבֵן עוֹבֵד / אוֹתִי, וְאֶת כָּל מַעֲשָׂיו עַל פִּי,
עִמִּי בְנֵי אִמִּי – אֲשֶׁר פִּיהֶם / הָיָה דְבַשׁ חִכִּי וּמֹר אַפִּי,
רֵעַי סְבִיבוֹתַי – אֲשֶׁר נָתְנוּ / סִפֵּי יְדִידוֹתָם אֱלֵי סִפִּי,
עֵת יַאֲזִינוּ לִי מְתֵי סוֹדִי / וַיִּחֲלוּ כַטַּל לְאִמְרֵי פִּי, –
עַד אָנְפוּ בִי תוֹלְדוֹת יָמִים / חִנָּם, וְכָבַד עַל זְמָן אַכְפִּי!
עֵינִי לְנַפְשִׁי עוֹלֲלָה כָזֹאת / אוֹ אִם חֲטָאַי עִם קְשִׁי עָרְפִּי?
חַגַּי לְאֵבֶל נֶהְפְּכוּ יַחַד, / קִינִים וְקוֹל מִסְפֵּד – מְקוֹם תֻּפִּי.
לֹא אֶחֱזֶה מִכָּל כְּבוֹד בֵּיתִי / מֵאִישׁ וְעַד אִשָּׁה לְבַד גַפִּי,
נָדוּ מְיֻדָּעַי – וְכַחוֹתָם / הֵמָּה עֲלֵי לִבִּי וְעַל כַּפִּי.
הָיוּ מְאוֹר עֵינַי – וְאֵיךְ אֶרְאֶה / בִּלְתָּם וְחָשְׁכוּ כוֹכְבֵי נִשְפִּי?
מֵעַי – אֲנִי אוֹחִיל, וּמַה יּוֹעִיל, / אַחַי, חֲרוֹת עַל הַזְּמָן אַפִּי?
נַפְשִׁי יְהִי שׁוֹבֶה – וְאֵיךְ אֶלּוֹן / עַל מוֹת מְיֻדָּעַי וְתֹם כַּסְפִּי?
## 
## 
## גדודי ליל נדד: (קפ"ה)
גְּדוּדֵי לֵיל נְדוֹד מֵרוּץ יְגֵעִים / עֲלֵי שַׁחַק, וּמִלֶּכֶת יְעֵפִים–
חֲשַׁבְתִּים מַסְמְרוֹת כֶּסֶף נְטוּעִים / בְּרָקִיעַ וְחַלּוֹנִים שְׁקוּפִים,
וְהַסַּהַר נְדוּד שֵׁנָה כְחוֹשֵׁק / וְהֵמָּה שׁוֹמְרִים אוֹתוֹ כְצוֹפִים:
אֲדַמֶּה כִּי מְתֵי מִסְפָּר יְשׁוּבוּן – / וְאָכֵן לִרְגָעִים מַאֲלִיפִים!–
וְנִסְחָפִים בְּלֵיל חֶבְרָה כְרֶגַע / וּבִידֵי כוֹכְבי נֶשֶׁף הֲדוּפִים,
כְּאִלּוּ נוֹגְשִׂים בָּהֶם מְאִיצִים, / לְהַעְלִימָם מְבֹהָלִים דְּחוּפִים.
בְּלֵיל הִתְעָרְבוּ רֹאשׁוֹ וְסוֹפוֹ / וְהָיוּ אֶת קְצוֹתָיו נֶאֱסָפִים,
בְּלֵיל עֵינוֹ כְעֵין פֶּחָם, וְרוּחַ / כְּנוֹפֵחַ, וְהַבָּרָק – רְשָׁפִים,
וְאֵין אוֹר – בִּלְעֲדֵי אוֹרֵי גְבִיעִים, / מְמֻלָּאִים בְּמֵי זָהָב צְרוּפִים,
חֲלוּצִים יָצְאוּ לִקְרָב יְגוֹנִים, / עֲדֵי הָיוּ לְפִי חַרְבָּם נְגוּפִים.
וְהַמַּשְקֶה רְפֵה אֹמֶר – וְאָכֵן / בְּמִדְבָּרָיו בְּנֵי חַיִל טְרוּפִים,
וְרוֹאוֹתָיו קְרוּעוֹת בַּקְּסָמִים / וְטוֹבֵי חֵן וְהֵם בַּעְלֵי כְשָׁפִים,
יְחַיֶּה בָם – וּבָם עִתִּים יְמוֹתֵת, / לְמַעַן כִּי חֲזָקִים הֵם וְרָפִים,
וְיוֹרוּ אֶת נְתִיב תֹּם לָעֲנָוִים, / וְלַשָּׂטִים – שְׁבִילֵי נַאֲפוּפִים,
וְכֵן צִדְקַת כְּרוּבִים עַל לְחָיָיו – / וְאַךְ עַל שַׂעֲרוֹ שִׁקְרֵי תְרָפִים,
וְעֹז יָלִין בְּצַוָּארוֹ, וּמִמָּר- / דְּרוֹר פִּזַּר עֲלֵי פָנָיו נְטָפִים,
וְגַן שׁוֹשָׁן עֲלֵי לֶחְיוֹ, וְהִפְקִיד / לְשָׁמְרוֹ הַנְּחָשִׁים הַשְּׂרָפִים.
בְּפִי רַעְיוֹן נְנַשֵּׁק אֶת שְׂפָתָיו / וְנִצָּנָיו בְּיַד אִישׁוֹן קְטוּפִים,
וְעֵינֵינוּ בְכָל טוֹבָה שְׂבֵעִים – / וּבָרָעָב שְׂפָתֵינוּ עֲטוּפִים!
וְשָׁתִינוּ עֲדֵי חַשְׁנוּ לְהַחְלִיף / בְּדִיל אֹפֶל בְּכֶסֶף הַנְּשָׁפִים,
וְנִצָּנֵי שְׁחָקִים נֶעְלְמוּ, כִּי / בְמֵי נַחְלֵי שְׁחָרִים הֵם גְּרוּפִים
וְאָחַז אוֹר כְּנַף אֶרֶץ לְבוֹאָם / וְחִישׁ הָיוּ בְיַד נֶשֶׁף חֲטוּפִים–
וְכוֹכְבֵי הָעֲרוּגוֹת זָרְחוּ בוֹ / בְעֵין שֶׁמֶשׁ לְאַט הָיוּ שְׁזוּפִים.
וּמֵי פֶלֶג כְּצֶקֶת מֵי כְסָפִים – / וְאִם הֵם לַהֲבֵי שֶׁלַח שְׁלוּפִים?
וְשִׁכְבַת טַל עֲלֵי צִצִּים – כְּאִלּוּ / עֲלֵיהֶם גַּרְגְּרֵי סַפִּיר אֲסוּפִים,
תְּדַמֵּם עַל פְּנֵי אֹדֶם עֲרוּגָה / לְזֵעָה נִרְאֲתָה בִּפְנֵי עֲיֵפִים,
וְרֵיחַ כָּל עֲצֵי בֹשֶׂם יְשׁוֹבֵב / נְפָשִׁים אַחֲרֵי מָוֶת לְגוּפִים.
וְהָעוֹף בֵּין עֳפָאִים יִתְּנוּ קוֹל, / כְּשָׁרוֹת אַחֲרֵי סִתְרֵי סְעִיפִים,
וּבִלְשׁוֹן עִלְּגִים שָׁרוּ וְאָכֵן / נְגִינוֹת לִרְגָעִים מַחֲלִיפִים
וְהָרוּחַ תְּנוֹפֵף הַהֲדַסִּים / וְרָאשֵׁיהֶם לְקוֹל הָעוֹף מְנִיפִים
וְיָחֹגּוּ בְלִי יַיִן כְּשִׁכּוֹר / וּבָרוּחַ יְנוּעוּן נֶעֱטָפִים –
כְּאִלּוּ שָׁמְעוּ זֵכֶר יְהוֹסֵף / וְלָקֹד אָרְצָה חָשׁוּ כְפוּפִים,
וְחָרְדוּ מִקְּרֹב לִפְנֵי כְבוֹדוֹ / וְלָזֹאת מִהֲרוּ לָשׁוּב זְקוּפִים.
גְּבִיר נִמְצָא כְשֹׁרֶשׁ לַחֲסָדִים – / וְהָיוּ כָל בְּנֵי חֶסֶד עֲנָפִים,
וְלוֹ לֵבָב יְשׁוֹטֵט בֵּין כְּרוּבִים / וְרַעְיוֹנָיו יְעוּפוּן בֵּין שְׂרָפִים,
וְיוֹם יִנְעַר בְּמִלְחֶמֶת תְּעוּדָה – / אֲלָפֶיהָ יְשׁוּבוּן כַּאֲלָפִים,
וְאִלּוּ עָבְרוּ עַל פִּי דְבָרוֹ – / בְּרוּחוֹ יִהְיוּ כָלִים וְסָפִים.
יְמוּשׁוּן הַרֲרֵי בִין יוֹם דְּבָרוֹ / וְכַדּוּר יִהְיוּ נֶגְדּוֹ צְנוּפִים,
וּפָנִים חָזְקוּ בִּקְרָב תְּעוּדָה – / וְאִם הֵמָּה בְּמֵי בֹשֶׁת שְׁטוּפִים.
בְּפִי עֵטוֹ לְכָל אוֹהֵב וְאוֹיֵב / חֲמַת תַּנִּין יְהִי מַזִּיל וְצוּפִים,
לְשָׁמְעוֹ נִבְהֲלוּ אַנְשֵׁי תְעוּדָה / וּבַצּוּר הוּבְאוּ יַחְדָּו וְכֵפִים.
בְּיוֹם יִגַּל מְאוֹר פָּנָיו – כְּסִילִים / יְשַׁוּוּ עַל תְּהִלָּתָם צְעִיפִים,
וְאִם יַזִּיל מְטַר גִּשְׁמֵי חֲסָדָיו – / יְדֵי עָבִים לְפָנָיו נֶאֱסָפִים.
אֲדַמֶּה אֶת פְּעָלָיו אֶל יְחָשָׂיו / נְקִיִּים מִבְּלִי פֶשַׁע וְחָפִים:
פְּעָלִים כַּעֲנָק עַל צַוָּארֵי יוֹם / וְעַל רָאשֵׁי בְנוֹת לַיִל צְנִיפִים,
וְאֶת שׁוּלֵי מְעִילֵי מַעֲלוֹתָיו / עֲלֵי מַעְלוֹת בְּנֵי עַיִשׁ עֲדוּפִים.
וְנָתְנוּ לוֹ בְנֵי יָמִים רְבָבוֹת / בְּיוֹם נָתְנוּ לְהֹורָיו הָאֲלָפִים.
לְבָבִי יֶהֱמֶה לִנְדוֹד יְהוֹסֵף / וּמוֹרָשָׁיו בְּאֵשׁ אַהַב שְׂרוּפִים
וְיִתְהַפֵּךְ בְּאֵשׁ מֵעַי עֲדֵי כִי / חֲשַׁבְתִּיהוּ כְמוֹ עוּגַת רְצָפִים
וּמוֹרָשָׁיו בְּזָכְרִי יוֹם נְדוֹדוֹ / כְעוֹף חָשִׁים לְעֻמָּתוֹ וְעָפִים
אֲנִי הוֹלֵךְ – וּבָתֵי אַהֲבָתוֹ / בְצַלְעוֹתַי בְיַד אַהַב רְצוּפִים
בְּגָזִית לֹא בְאַבְנֵי גִיר בְּנוּיִים / לְבַל יִהְיוּ יְמֵי עוֹלָם עֲרוּפִים,
אֲהָבִים מִן יְמֵי עַד לֹא לְהַרְאוֹת, / לְבַל יִהְיוּ כְאַהְבַת הַחֲנֵפִים.
וְהֵא שִׁירָה – יְהוֹדוּן לָהּ מְאוֹרִים / וְנִבָּאִים יְעִידוּהָ וְצוֹפִים!
## 
## 
## כוכב כאשר: (קפ"ח)
כּוֹכָב כַּאֲשֶׁר אַתָּה אֹמֵר אָכֵן כִּסָּה אוֹרוֹ אֹפֶל
מִי שָׂם כִּסְאוֹ מִמַּעַל לוֹ נֶחְשָׁב בֵּינוֹת יֹשְׁבֵי שָׁפֵל
הִנּוֹ בַּחַן רַק לַנִּבְחָן וּלְלֵב אָפֵל נִמְצָא עֹפֶל
בֵּין עָם יִכְסַל כִּי הוּא סָכָל גַּם מִמֶּנּוּ טוֹב הַנָּפֶל
יָשָׁר מֵהֶם הָאְלִל רֹפֵא כַּאֲשֶׁר טוּבָם שֶׁקֶר טוֹפֵל
וּבְאַהֲבָתָם וּבְשִׂנְאָתָם כֹּל אַחֲרֵיהֶם טָחֵי תָּפֵל
מַשְׂכִּיל יִשְׁכַּח בֵּינָם שִׂכְלוֹ וּכְסִיל כִּסְלוֹ שָׁם יִכָּפֵל
יוֹעֵץ נִבְעַר בֵּינֵיהֶם לוּ הָיָה חוּשַׁי וַאֲחִיתֹפֶל.
## 
## 
## איך יתחלחל: (קפ"ט)
אֵיךְ יִתְחַלְחֵל מֵבִין בִּבְנוֹת יָמִים כִּי בִּבְנוֹתָם תָּפֵל
לֹא יִתָּכֵן לַעֲמוֹד אֵמֻן בִּזְמָן שֶׁקֶר טוֹפֵל
טַל יוֹרֵד עַל אֵין מוֹעִיל בּוֹ יִדְמֶה אֶל טַל מָלֵא סֵפֶל
מַשְׂכִּיל נִבְחָן יִדֹּם וּנְפִיל חָכְמָה אַל יֵחָשֵׁב נֹפֵל
אִם יִשְׁכֹּן אֶרֶץ מַאְפֵּלְיָה דָּת כָּל נָאוֹר לִלְבֹּשׁ מַאֲפֵל
אֵל שָׁת סִתְרוֹ חֹשֶׁךְ וַאדֹנָי אָמַר לִשְׁכֹּן בַּעֲרָפֶל.
## 
## 
## רדה אל גן: (קפ"ט)
רְדָה אֶל גַּן אֲשֶׁר לָבַשׁ תְּכֵלֶת / וְאַרְגָּמָן וְעָטָה חוּר וְכַרְפַּס
וְאֶל נָהָר אֲשֶׁר צַחוּ פְלָגָיו / וְלֹא נִדְלַח בְּכַף רֶגֶל וְנִרְפָּס
וּבֵן שׂרֵק כְּאוּר דֹּלֵק וּבֹרֵק / וְאַךְ נֶאְחַז בְּגָבִיעַ וְנִתְפָּשׂ
וְהַקֶּצֶף עֲלֵי פָנָיו כְּנִטְפֵי / בְדֹלַח אוֹ כְמוֹ מָן דַּק מְחֻסְפָּס.
## 
## 
## 
## 
## כמה אני: (קפ"ט)
כַּמָּה אֲנִי סוֹעֵד לְבָבִי עַד יִשְׁקֹט מְעַט עָלַי וְיִתְרַפֵּק
עָלָיו יְמִינִי אֶתְּנָה אוּלַי יִשְׁלֶה וְלֹא אוּכַל לְהִתְאַפֵּק.
## 
## 
## הוי כל מתי: (ק"צ)
הוֹי כָּל־מְתֵי שֵׂכֶל וְיוֹדְעֵי סֵפֶר / הוֹי לַעֲנוֹת עִמִּי לְאֶשְׁכֹּל כֹּפֶר,
וּבְכוֹת כְּעַל יָחִיד וְהָמֵר עַל בְּכוֹר / וּסְפֹד בְּצוֹם וּבְכִי וְשַׂק וָאֵפֶר,
כִּי חֹק תְּעוּדָה הַזְּמָן חָלַף בְּיוֹם / לֻקַּח וְהַדִּבֵּר בְּרִיתוֹ הֵפֵר,
וּשְׁמֵי חֲסָדִים נִמְלְחוּ בִלְתּוֹ וְנָ/גֹלּוּ תְהִלּוֹת הָאֱנוֹשׁ כַּסֵּפֶר,
יִצְחָק אֲשֶׁר הָיָה לְאוֹת עַל מִפְלְאוֹת / חָכְמָה וְהַנּוֹתֵן לְאִמְרֵי שֶׁפֶר,
אֵלָיו דְּבַר שַׁחַק לְבַד גֻּנַּב וּפִיו / רוֹגֵל צְפוּנוֹתָיו וְסוֹדָיו חוֹפֵר,
נוֹקְשׁוּ בְנֵי יָקְשָׁן בְּאִמְרֵיהֶם כְּמוֹ / עָפוּ בְנֵי עֵיפָה וְיַלְדֵי עֵפֶר,
הָעֵט וְהַדִּבֵּר לְמָאוֹס הֵם, הֲכִי / תָּעוּ מְתֵי צַחוֹת וְיוֹדְעֵי סֵפֶר.
כָּל עֵץ בְּגַן אֵל לֹא עֲמָמֻהוּ, וְאֵיךְ / תִּשְׁאַל בְּעַד עֵץ הַהֲדַס אוֹ נֹפֶר?
אֵיךְ חוּג אֲדָמָה יַהֲלֹךְ אוֹ לֹא יְהִי / שַׁחַק עֲשִׂירִי מִנְּתִיבוֹ צוֹפֵר?
בּוֹשָׁה לְבָנָה מֵעֱזוּז שֹׁדוֹ וְכֵן / קָדְרוּ פְנֵי חַמָּה וְחָפְרוּ חֵפֶר,
תַּחְתָּיו תְּאַו כִּימָה הֱיוֹת נַפְשָׁה וְשׂוּם / עַיִשׁ וּבָנֶיהָ לְנַפְשׁוֹ כֹפֶר.
בֶּטֶן שְׁאוֹל צַר מִנְּשׂוֹא שֶׁמֶשׁ וְזָר / כָּל הָאֱנוֹשׁ קֶבֶר לְסַהַר חוֹפֵר.
הַקֵּץ בְּעֵת יָקִיץ יְהִי רֶגֶל אֱנוֹשׁ / קַל כַּצְּבִי אֵלָיו וְרָץ כָּעֹפֶר.
לֻקַּח כְּתִשְׁבִּי בַּעֲווֹן הַדּוֹר, הֲכִי / לֹא מֵת בְּחַטָּאתוֹ כְּמוֹת בֶּן חֵפֶר,
נִגְנַז כְּמוֹ נִגְנַז אֲרוֹן־קֹדֶשׁ, אֲשֶׁר / צֻפָּה בְּזָהָב טוֹב וְלֹא בַכֹּפֶר.
נִִסְתַּר בְּצֵל שַׁדַּי וּבִכְתָב עִם בְּנֵי / עֶלְיוֹן שְׁמוֹ הוּחַק בְּשֵׁבֶט סוֹפֵר,
לִלְבֹּשׁ בְּכֵס אֵל מַחְלְצוֹת כָּבוֹד, / לֹא מַחְלְצוֹת אָרְגוּ יְדֵי אִישׁ תּוֹפֵר.
כָּל שֹׁד אֲשֶׁר נוֹלָד – וְיִכְלֶה, בִּלְעֲדֵי / זֶה, כִּי בְּמֵי דִמְעַת מְבִינִים יִפֶר.
מָה אַאֲרִיךְ בִּסְפוֹר וְסַפֵּר אֶת יְקָר / גָּדְלוֹ, וְלֹא יִמַּד וְלֹא יִסָּפֵר.
## 
## 
## איך יעמד: (קצ"א)
אֵיךְ יַעֲמֹד לִבִּי וְאֶמְצָא עַל תֵּבֵל יְמוֹתַי אַחֲרָיו נֹפֶשׁ
אוֹ אֵיךְ אֱהִי מַבְלִיג בְּלִי פָּנָיו וּשְׁמוֹ וְזִכְרוֹ תַּאֲוַת נָפֶשׁ.
## 
## 
## מאל עילום: (קצ"א)
מֵאֵל עֵילוֹם יוּבַל שָׁלוֹם / רֵיחוֹ בֹשֶׂם טַעְמוֹ נֹפֶת,
רֻבּוֹ יִשָּׂא הָרַב, שֶׁהוּא / עַל רֹאשׁ תּוֹרָה בִּלְבַד צֶפֶת,
אַף תּוֹרָתוֹ כָּל יוֹם תּוֹסִיף / גַּם עַנְוָתוֹ כֵּן נוֹסֶפֶת.
כַּמָּה בְרַח הוּא מִשְּׂרָרָה / אָכֵן אְַחְרָיו הִיא רוֹדֶפֶת
יוֹם נֶעֶלְמָה מֵעֵין כָּל־חַי / הוּא נִמְצָא לָהּ אוֹת אוֹ מוֹפֵת,
גַּם הוּא לָהּ דּוֹד כִּי תוֹרָתוֹ / כַּשַּׁחַר עַל כֹּל נִשְׁקֶפֶת
וּבְמִשְׁפָּטָיו מָצְאוּ בָרִים / עֵדֶן וּבְנֵי עָוֶל תֹּפֶת.
וּלְרַב יַעְקֹב כִּי הַחָכְמָה / הָיְתָה לוֹ שִׁפְחָה נֶחְרֶפֶת,
קָשַׁר כֶּתֶר בִּין עַל רֹאשׁוֹ / וַיָשֶׂם תֹם לוֹ מִצְנֶפֶת.
גַּם לִשְׁלֹמֹה הַשַּׂר, כִּי בֵין / עֵינֵי שִׂכְלוֹ דָת טוֹטֶפֶת.
מַשְׂכִּיל, מִפִּיו עַב הַחָכְמָה / עַל כָּל צָמֵא אַט עוֹרֶפֶת.
וּלְכָל מֵבִין עִם תַּלְמִיד, כִּי / מִפִּיהֶם דָּת אֵל נוֹטֶפֶת.
חֶבְרַת שֵׂכֶל בִּרְאוֹת אוֹתָהּ / שֶׁמֶשׁ יֶחְרַד וְיִלָּפֶת,
נַפְשִׁי כֹפֶר לָהּ מֵאָז כִּי / לַחְזוֹת אוֹתָהּ הִיא נִכְסֶפֶת.
יִנּוֹן זִכְרָם לִפְנֵי שֶׁמֶשׁ / וַעֲלֵיהֶם יַד אֵל חוֹפֶפֶת.
## 
## 
## שמש צדקה זרחה שאפת: (קצ"ב)
שֶׁמֶשׁ צְדָקָה זָרְחָה שׁוֹאֶפֶת / אוֹ עַב מְזִמָּה עָלְתָה עוֹרֶפֶת,
אוֹ נִגְּרוּ פַלְגֵי חֲמָאוֹת מִכְּתָב / מֵאִיר עֲלֵי פֵיוֹת וְנַחֲלֵי נֹפֶת,
מִכְתָּב אֲשֶׁר יָרַד כְּקֹר מַיִם עֲלֵי / נֶפֶשׁ בְּאֵשׁ־הַתַּאֲוָה נִשְׂרֶפֶת.
נָשָׂא לְאַפִּי מֶרְקְחֵי רוּחַ בְּעוֹד / נֶשֶׁף עֲלֵי גַן הַהֲדַס נוֹשֶׁפֶת.
אֹרוּ שְׁתֵּי עֵינַי בְמַרְאֵהוּ וְעֵת / יָדִי אֲחָזוֹ מָר־דְּרוֹר נוֹטֶפֶת.
שִׁפְעַת תְּבוּנוֹת כִּסְּתָה אֶרֶץ וְעַד / קַצְוֵי עֲרִיפֶיהָ כְּסוּס שׁוֹטֶפֶת.
שִׁירָה בְכוּר דַּעַת צְרוּפָה אוֹ סְגוֹר / אָמְרָהּ בְּמַצְרֵף הָאֱמֶת נִצְרֶפֶת,
הוּא כַעֲרוּגַת הַבְּשָׂמִים, אַךְ בְּיַד / רַעְיוֹן תְּבוּנָתִי לְבַד נִקְטֶפֶת,
הִיא הַמְּגִלָּה הַמְּגַלָּה אֶת צְפוּן / הַשִּׁיר וְסֵתֶר מַאֲמָר חוֹשֶׂפֶת,
הִיא הַמְשַׂחֶקֶת בְּלִבְנַת הַכְּתָב, / אָכֵן לְשַׁחֲרוּת הַדְּיוֹ זוֹעֶפֶת.
הִיא עַל יְדֵי יָמִים לְאוֹת שֵׂכֶל וּבֵין / עֵינֵי זְמָן לָעַד תְּהִי טוֹטֶפֶת.
אִלּוּ פְנִינֶיהָ מְלָכִים לָקְטוּ / אָז מִלְּאוּ מֵהֶם לְרֹאשָׁם צֶפֶת.
תֵּאוֹת לְלִוְיַת חֵן לְרֹאשׁ שֶׁמֶשׁ וְעַל / מֵצַח לְבָנָה לִהְיוֹת מִצְנֶפֶת.
מִלִּים כְּמוֹ שֶׁלֶג בְּיוֹם קָצִיר עֲלֵי / לִבּוֹת וְעִנְיָנִים כְּגַחְלֵי תֹפֶת.
מִנְחַת יְדִידוּת עָרְבָה לִמְאֹד עֲלֵי / נֶפֶשׁ לְסִפְרֵי אֹהֲבִים נִכְסֶפֶת,
בָּהּ נְדָבָה רוּחוֹ וְהֵמָּה אִמְּצוּ / לִבָּם וְיָדָם מִכְּתֹב נֶאְסֶפֶת,
לֹא שָׁאֲלוּ לָהֶם שְׁלוֹם רֵעַ אֲשֶׁר / רַגְלוֹ בְּכַבְלֵי הַזְּמָן נִגֶּפֶת,
לֹא דִבְּרוּ רַכּוֹת עֲלֵי נֶפֶשׁ בְּבֵית / כֶּלֶא וּמִתּוּגַת נְדֹד דּוֹלֶפֶת.
תִּרְדֶּה לְשׁוֹנִי צוּף יְדִידוּתָם אֲבָל / מִמַּעֲשֵׂיהֶם לַעֲנָה נוֹקֶפֶת.
לֹא מִזְּמָן חַלְתִּי, וְלוּ מָוֶת בְּצוּר / חַרְבּוֹ בְּיוֹם עָלַי תְהִי שׁוֹלֶפֶת,
כִּי בֵין צְלָעַי חָנְתָה נֶפֶשׁ, וְלָהּ / מַעְלָה עֲלֵי קָדְקֹד כְּסִיל נִשְׁקֶפֶת.
שָׁווּ בְעֵינַי מַעֲשֵׂי תֵבֵל בְּיוֹם / תִּרְצֶה וְעֵת עָלַי תְּהִי קוֹצֶפֶת,
כִּי תַהֲפֻכוֹת לָהּ עֲדֵי לֹא נִכְּרָה / אִם הִיא מְקוֹנֶנֶת וְאִם תּוֹפֶפֶת,
לֹא אַאֲמִין בָּהּ, כִּי יְדַעְתִּיהָ, וְאֵיךְ / אֵמוּן לְסוֹרֶרֶת וְלִמְנָאֶפֶת?
לֹא נָשְׂאָה בִי יָד עֲדֵי לִי הָיְתָה / שִׁפְחָה עֲלֵי אַף הַזְּמָן נֶחְרֶפֶת.
אֵיךְ אֶהֱמֶה, כִּי מַעֲוָתִי פָרְשָׂה / אֶל יַד פְּעָמַי בֵּין אֱדוֹם מַדְחֶפֶת,
אַפֵּי חֲפָצַי מִשְּׁחוֹר בָהּ חָשְׁכוּ / יַחַד וְהִלְבִּינוּ פְנֵי מַחְלֶפֶת.
נַפְשִׁי תְכַל לִרְאוֹת בְּנֵי שֵׂכֶל וְאַךְ / אוֹתָם בְּעֵינָהּ לֹא תְהִי שׁוֹזֶפֶת,
כִּי אִם פְּרָאִים שָׂכְלוּ כִּי סָכְלוּ / וּלְמַעֲנָם תֵּבֵל תְּהִי נֶחְרֶפֶת,
הֵמָּה עֲלֵי גַבִּי כְּנֵטֶל חוֹל וְעַל / גַּלְדִּי כְגָרָב אוֹ כְמוֹ יַלֶּפֶת,
עַד כִּי עֲפַר אַרְצָם בְּעֵינִי כַּאֲבַק / גָּפְרִית וּמֵימֵי נַחֲלֵיהֶם זֶפֶת.
אוֹחִיל לְיַד אֵל הַמְפַזֶּרֶת בְּנֵי / שֵׂכֶל וְאוּלַי תִּהְיֶה אוֹסֶפֶת,
הִיא תִהְיֶה לָעַד מְאַמֶּצֶת יְדֵי / דוֹדִי וְעָלָיו תִּהְיֶה חוֹפֶפֶת,
יַעַל בְּעוֹד חָכְמָה לְאוֹת עַל מַעֲלַת / נַפְשׁוֹ וְהוּא עַל הַחֲסָדִים מוֹפֵת.
## 
## 
## היעמד לבבי ונפשי: (קצ"ג)
הֲיַעְמֹד לְבָבִי / וְנַפְשִׁי מְחוּצָה / וְתֶחְזַק יְמִינִי / וְהִנֵַּה רְצוּצָה,
וְאֶרְגַּע בְּנוּדִי / וְיָגוֹן מְנִידִי / וְתֶעְרַב שְׁנָתִי / וְתוּגָה מְקִיצָה,
וְאַסְתִּיר יְגוֹנַי / וּמוֹפְתָם בְּעֵינַי / וְאַשְׁקִיט שְׁאוֹנַי / וְדִמְעָה מְאִיצָה,
לְכַבּוֹת שְׁבִיבִי / וְלַהַב בְּקִרְבִּי / וּמִבֵּית לְלִבִּי / מְלַהֵט וְחוּצָה,
וְיִשְׂגּוּ מְצָרַי / כְּאָחוּ בְמַיִם / וְיִגְאוּ מְצוּקַי / כְּגֹמֶא בְּבִצָּה,
אֲקַוֶּה הֲנָחָה / וְתָחוּשׁ אֲנָחָה / וְלִהְיוֹת רְוָחָה / וְהִנֵּה נְאָצָה.
וְאֶשְׂנָא חֲיוֹתִי / וְאֶשְׁאַף לְמוֹתִי / וּמַה־לִּי בְחַיִּים / אֲשֶׁר הֵם לְשִׁמְצָה.
יְמוֹתַי בְּתֵבֵל / מְרוֹרִים וְאֵבֶל / וְחֵפֶץ לְהֶבֶל / וְאַוָּה חֲרוּצָה.
הֲתִשְׂנָא אֲדָמָה / מְתֵי בִין וְעָרְמָה / וְתָקוּץ בְּחָכְמָה / כְּשֶׁמֶשׁ מְצִיצָה.
בְּשִׂימָהּ שְׁחוֹתִי / כְּפִי גַאֲוָתִי / וְהוֹד מַעֲלָתִי / בְּלִי חֵטְא נְתוּצָה.
וְיוֹם יוֹם תְּגַבֵּר / הֲמוֹן שֹׁד וָשֶׁבֶר / וְצוּקִים תְּחַבֵּר / וְגִילִים מְפִיצָה.
וְיָמִים כְּקָמִים / מְצִיקִים וְקָמִים / לְהַגִּישׁ עֲצֻמִּים / ומלה חמוצה(?)
וְעִם בַּת מְלָכִים / וְזֶרַע נְסִיכִים / יְגָרוּ מְדָנִים / וְרִיבוֹת וּמַצָּה.
לְהַשְׁמִיד שְׁאֵרִית / בְּנֵיהֶם וְנַצֵּל / עֲדֵיהֶם וְשׂוּמָם / כְּחוֹמָה פְרוּצָה.
וְשָׂרַת גְּבִירִים / וְצָרַת מְאוֹרִים / לְאֹפֶל קְבָרִים / שְׁלוּחָה וְאָצָה.
וְאִשָּׁה חֲכָמָה / וְתַמָּה אֲיֻמָּה / וּבָרָה כְּחַמָּה / וְיָפָה כְּתִרְצָה.
וְקוֹמָה כְּתָמָר / וּפָנִים כְּסַהַר / וְלֶחִי בְּמֵי חֵן / וּבֹשֶׁת רְחוּצָה.
וּבֵינוֹת עֲלָמוֹת / כְּשֶׁמֶשׁ מְרוֹמוֹת / בְּיָדָהּ מְקוֹרוֹת / לְנֹעַם וּמוֹצָא,
וְגֶפֶן עֲנֵפָה / וּפִרְיָהּ תְּרוּפָה / וּפֹארָה עֲלֵי גַב / בְּנוֹת עָשׁ וְנִצָּה.
פְּנִימָה כְּבוּדָה / בְּנֶפֶשׁ שְׁפָלָה / וּמִמּוֹר וְקִדָּה / לְבַד הִיא קְרוּצָה.
מְבִישָׁה לְבָנוֹת / וְשָׂרָה לְבָנוֹת / לְשַׁמֵּר אֱמוּנוֹת / וְהָסֵר מְרוּצָה.
לְשֹׁד הַכְּבוּדוֹת / חֲלִיצוֹת וּמִדּוֹת / מְסִירוֹת וְקוֹרְעוֹת / כְּתֹנֶת חֲמוּצָה.
וּמַפְרִיד אֱמוּנִים / עֲלֵי מֵי אֱמוּנִים / וְחֶבְרַת עֳפָרִים / כְּרֶגַע נְפוֹצָה.
וְחָל בֶּן נְדִיבִים / לְעָפְרַת אֳהָבִים / וְנַפְשׁוֹ בְחַיִּים / מְאוּסָה וְקָצָה,
מְצַעֵק בְּתוּגָה / לְצִיצַת עֲרוּגָה / אֲשֶׁר פָּרְחָה בֵּין / צְלָעָיו וְצָצָה.
כְּעֹפֶר בְּצִיָּה / עֲלֵי נֹד צְבִיָּה / אֲשֶׁר בֵּין זְרָעָיו / בְּפֶתַע חֲלוּצָה.
מְרִי פִי וְשִׂיחִי / אֶשְׁלַח לְאָחִי / וּמֶרֶד בְּרוּחִי / בְּשִׁירָה נְחוּצָה
לְאָבִי וְאַב כָּל / בְּנֵי בִין וְהַשְׂכֵּל, / וְאִם לֹא יְכִילוּן / לְפָנָיו מְרוּצָה.
וְאֵיכָה אֲנַחֵם / אֲרִי עָז וְלֹחֵם / בְּתוּגוֹת וְיַשְׁחֵם / בְּנֶפֶשׁ חֲפֵצָה.
הֲלָרִיק מְאֹד בָּן / תְּעוּדַת חֲכָמִים / וְיָדַע מְשָׁלִים / וְהֵבִין מְלִיצָה,
וּמִבּוֹר תְּבוּנָיו / וְהוֹד רַעֲיוֹנָיו / בְּנֵי הַזְּמָן שָׁ/אֲבוּ בִין וְעֵצָה.
וְנִמְהָר יְבוֹנֵן / וְיֹאמַר לְאוֹנֵן / בְּעַד יָד נְטוּיָה / וְעֵצָה יְעוּצָה,
הֲלֹא חַי לְחֶרֶץ / וְנוֹצָר לְקֶרֶץ / וְתֵבֵל לְכָלָה / וְגַם נֶחֱרָצָה.
שְׁקֹט, כִּי בְכִי לֹא / יְשׁוֹבֵב אֲבֵדָה / וְלֹא יַחֲזִיק לֵב / וְנֶפֶשׁ רְעוּצָה.
וְאֵיךְ נָד לְמִי כוֹס / פְּרִידָה בְיָדוֹ / זְמָן שָׂם וְשָׁתָה / שְׁמָרָיו וּמָצָה,
וְיֵאוֹת הֱיוֹת לוֹ / כְּנַף נֵץ וְיָעוּף / רְאוֹתְךָ כְּבַעַל / אֲבָרִים וְנוֹצָה.
אֲקַוֶּה לְאֵלִי / לְקַבֵּץ נְדוּדִים / וְאֶבְרַת פְּרִידָה / לְשׂוּמָהּ קְצוּצָה,
וְאוּלַי תְּהִי לַנְּפִילָה תְּקוּמָה / וְיָשִׂים לְנוּמַת / שְׂשׂוֹנִים יְקִיצָה.
## 
## 
## רכבי נדדים: (קצ"ה)
רִכְבֵי נְדוּדִים בַּיְּדִידִים אָצוּ / אוֹ בַנְּפָשִׁים, כִּי לְאַבְּדָם רָצוּ,
אוֹ חָבְלוּ אוֹתָם, לְמַעַן בָּחֲלוּ / לָגוּר בְּפִגְרֵיהֶם וּבָהֶם קָצוּ.
הִתְעַבְּרוּ עִמָּם בְּנֵי יוֹם בַּעֲבוּר / פּוּצָם בְּכָל עֵבֶר וּבָם פָּרָצוּ.
סוֹד הֶעֱרִימוּ, אַךְ עֲלֵי סוֹד אֹהֲבִים, / לַרְחִיק קְרוֹבֵיהֶם, וְהִתְיֶעְצוּ.
הָיוּ בְהִתְחַבֵּר כְּמוֹ כִימָה וְהֵם / הַיּוֹם כְּיַלְדֵּי עָשׁ אֲשֶׁר נָפוֹצוּ.
רָפוּ יְדֵי כֹחָם, וּבַהְמוֹן מֵי בְכִי / יֵעָזְרוּ כִמְעָט וְיִתְאַמְּצוּ.
יִגַּר נְהַר דִּמְעִי וְיִתְגָּר בִּי כְאֵב / לִבִּי וְעָלַי לַחֲתֹף יִנָּצוּ.
יִשְׁתּוֹנְנוּ כִלְיוֹת אֲהָבִים בַּעֲדָם, / יִתְנוֹדְדוּ לִבּוֹת וְיִתְחַמָּצוּ.
אֵיכָה נְפָשִׁים חָבְרוּ יֵחָלְקוּ, / אֵיכָה אֲחָדִים נוֹצְרוּ יֵחָצוּ?
פְּקַח זְמָן עֵינֵי שְׂמָחוֹת כָּל יְמֵי / נֹעַר, וְעֵינֵיהֶם בְּנוֹתָיו עָצוּ,
עֵרוּ לְעֵת שֵׂיבָה, וְלוּ בִי נוֹעֲצוּ / יָשְׁנוּ שְׁנַת עוֹלָם וְלֹא הוּקָצוּ.
עָפוּ יְמֵי חֶבְרָה וְנִמְשָׁכוּ שְׁנֵי / עֶבְרָה בְּפִשְׁעֵיהֶם אֲשֶׁר לֹא רָצוּ.
יַלְדֵי זְמָן לַשְׁאוֹת מְגוּרֵיהֶם, אֲבָל / לַפְאוֹת שְׁכוּנֵיהֶם מְאֹד לָחָצוּ.
דִּמְעִי כְּמֵי עָב עָרְפוּ מֵאֵין דֳּמִי / עַל אַרְמְנוֹתֵיהֶם בְּאַף נָתָצוּ.
יִשֹּׁם וְיִשְׁרֹק כֹּל עֲלֵיהֶם יַעֲבֹר / וּלְתַחֲלוּאֵיהֶם אֱנוֹשׁ רָעָצוּ.
קוֹרֵא אֲלֵיהֶם יַעֲנֶה קוֹרֵא אֲשֶׁר / דָּגָר וְאִיִּים לַעֲנוֹת רָבָצוּ.
בִּלְתִּי פְנֵיהֶם אֶבְחֲרָה מָוֶת, הֲכִי / חַיַּי בְּחַיַּי אַחֲרֵיהֶם קָצוּ.
אַחַי וּמֵרֵעַי כְּצֵל נָטוּי עֲדֵי / לֵילוֹת בְּחוּרוֹתַי בְּלִי צִיץ נָצוּ.
שַׁבְתִּי וּמוֹרָשֵׁי לְבָבִי שָׁחֲרוּ, / אוֹחִיל הֲמוֹת מֵעַי וְיִתְפַּלָּצוּ.
גַּרְתִּי בְאֶרֶץ נֹד וּמֵאָז שָׁחֲחוּ / הָרֵי מְזִמּוֹתַי וְהִתְפּוֹצָצוּ.
אִמְרוּ: הֲכִי יִתְקַלָּסוּ יָמִים וְאִם / לִי יִלְעֲגוּ לֵילוֹת וְיִתְלוֹצָצוּ,
אוֹ אִם כְּמִקְרֵה רוֹזְנִים יִקְרֶה וְאִם / כֵּן רָעֲצוּ בָרִים וְגַם רוֹצָצוּ?
אָמְנָם מְתֵי חֶסֶד לְבַדָּם אָיְבוּ / וּבְעֵין תְּנוּאוֹת מֵאֱנוֹשׁ קֹרָצוּ.
אֶרְאֶה פְנֵיהֶם רָעֲמוּ לִקְרַאת מְתֵי / עָרְמָה וּבִרְאוֹת הַפְּתָאִים דָּצוּ.
שָׁלוֹם מְגוּרֵיהֶם וְלֹא הִתְנַכְּלוּ / יָמִים לְהָמִית בָּם וְלֹא חָרָצוּ,
יִתְנַפְּלוּ אַךְ עַל אֲשֶׁר יִתְנַפְּלוּ / לָבֹא בְמֵי צֶדֶק וְהִתְרֶחָצוּ,
מִיּוֹם בְּאַבְרָהָם בְּלִי חֵטְא פָשְׁעוּ / קַלּוּ פְעָלֵימוֹ, וְאִם נִמְרָצוּ.
אִם בַּעֲצֵי אֵל נָגְעוּ – אֵיךְ יִרְגְּזוּ / חָצִיר וְעֵשֶׂב לַעֲבוֹדָה צָצוּ?
אִם בִּקְדוֹשִׁים נָשְׂאוּ יָדָם, אֱמֹר / אֵיךְ יִצְעֲקוּ חָמָס אֲשֶׁר שֻׁקָּצוּ?
הַשַּׂר אֲשֶׁר אוֹתוֹ מְלָכִים בָּחֲרוּ / כַּאֲשֶׁר אֲבוֹתָיו מִגְּבִירִים פָּצוּ.
מִמָּר־דְּרוֹר קֹרַץ בְּיוֹם כָּל־הַיְּקוּם / מֵהָאֲדָמָה לִהְיוֹת קֹרָצוּ.
יָדָיו נְפוֹצֵי הַתְּעוּדָה אָסְפוּ / יוֹם כָּל־אֲצִילֶיהָ מְעַט קָמָצוּ.
אַלּוּף אֱדוֹם וּנְשִׂיא עֲרָב וַחְכַם בְּנֵי / יָוָן לְפָנָיו פֶּה עֲנוֹת קָפָצוּ.
סָרוּ לְמִשְׁמַעְתּוֹ וְהֵזִינוּ נְאֻם / פִיו וַעֲצַת נַפְשָׁם כְּבָר נָאָצוּ.
לוֹ לֵב סְעִפָּיו עַל כְּרוּבִים נַעֲלוּ / אַךְ רֹאשׁ יְלִידֵי הַזְּמָן מָחָצוּ.
לוֹ מוֹעֲצוֹת שֵׂכֶל יְסַכֵּל וַעֲצַת / שֵׂטִים כְּחֶפְצוֹ כָּעֲסוּ אוֹ רָצוּ.
הוּא גַן חֲסָדִים חָרְפוּ עָלָיו מְתֵי / חֹרֶף וְתַחַת צֵל כְּנָפָיו קָצוּ.
רֵעָיו כְּרֵעַי יָקְרוּ וּכְצוּף לְפִי / אִמְרֵי מְלִיצוֹתָיו מְאֹד נִמְלָצוּ.
עַל מָה יְהִי נֶעְצָב לְיָמִים חָשְׁבוּ / רָעָה עֲלֵי נַפְשׁוֹ וּבוֹ פָרָצוּ.
קֶדֶם הֲלֹא רַבּוּ עֲבָדִים עָבְרוּ / עַל פִּי אֲדוֹנֵיהֶם וְהִתְפָּרָצוּ.
לֹא הֶעֱשִׁירוּ עַד לְהוֹרִישׁ יָזְמוּ / וַיַּחְשְׁבוּ לַפְרִיד אֲשֶׁר נִקְבָּצוּ.
הֵם הֵם אֲשֶׁר בָּכוּ לְצֶלַע בּוֹגְדִים / אָכֵן לְחַפִּים יֶאֱלוּ עָלָצוּ.
אִם רַחֲבֵי נֶפֶשׁ וְשֵׂכֶל הוּבְאוּ / לָגוּר בְּמָקוֹם צָר וְגַם אֻלָּצוּ,
הֵמָּה כְּשֶׁמֶשׁ מַעֲלוֹת אִם יַחֲלִיף / לֹא חָסְרוּ אוֹרָיו וְלֹא פֹרָצוּ,
אוֹ מוֹר אֲשֶׁר נֶחְתַּם וְרֵיחוֹ יֶאֱחֹז / כָּל צַד וּמֵאֵין פֶּה שְׂפָתָיו פָּצוּ.
גַּלְגַּל מְסוֹבֵב הוּא וְנֵצַח יַעֲשׂוּ / בְּנוֹת תְּקוּפוֹתָיו אֲשֶׁר יֶחְפָּצוּ.
צֵל הֵם יְמוֹתֵינוּ עֲלֵי אֶרֶץ, אֲבָל / הֶבֶל חֳדָשֵׁינוּ אֲשֶׁר חֻצָּצוּ.
הֵא לָךְ נְאֻם רֵעַ אֲשֶׁר יִתְגּוֹדְדוּ / עָלָיו בְּנֵי יָמִים וְיִתְרוֹצָצוּ,
וַיְעַבְּתוּ נִטְעֵי תְלָאוֹתָיו וְכָל / פֹּארוֹת תְּהִלּוֹתָיו לְאַט קֻצָּצוּ.
וּמְעַט שְׁאָר נִשְׁאַר חֲמֻשִּׁים יָצְאוּ / אֵלָיו וְלַצִּית אֵשׁ קְרָב נֶחְלָצוּ.
יָנְקוּ חֲלֵב הוֹדוֹ וְחֵלֶב נָעֳמוֹ / אָכְלוּ וְשֹׁד גָּדְלוֹ בְּכָל־פֶּה מָצוּ.
שַׂרְפֵי נְדוּדִים יִשְּׁכוּ לִבּוֹ הֲכִי / בֵּינוֹת צְלָעָיו יוֹם לְיוֹם יִשְׁרָצוּ.
אַךְ אָהֳלֵי דוֹדָיו לְדוֹדָיו רָחֲבוּ / לֹא יֵצְרוּ לָעַד וְכֵן לֹא אָצוּ.
קִירוֹת בְּרִיתוֹ מִנְּטוֹת חָזְקוּ וְלֹא / נִגְלוּ יְסוֹדוֹתָם וְלֹא נִפְרָצוּ.
קַח־נָא נְגִידֵי שִׁיר וְכוֹכְבֵי מַאֲמָר / מֵהַשְּׁחָקִים אַרְצָה חָלָצוּ.
נָחוּ בְחֵיק חַסְדָּךְ, וְאוּלָם אֶל קְצֵה / תֵבֵל לְסַפֵּר מַהֲלָלָךְ אָצוּ,
כָּתְנוֹת תְּהִלּוֹת אָרְגוּ אוֹתָם יְדֵי / אָמָן וּבִזְהַב אַהֲבָה שֻׁבָּצוּ.
## 
## 
## חזה העט: (קצ"ח)
חֲזֵה הָעֵט בְּיַד הַשַּׂר יְכַתֵּב – / אֲבָל יִרְקֹם וְכַבָּרָק יְרוֹצֵץ,
פְּתוֹתֵי מֹר מְפַזֵּר עַל כְּפוֹרוֹ, / וְאִם נֹפֶךְ עֲלֵי שֹׁהַם מְקַצֵּץ.
וְהַסֵּפֶר כְּעֵין סַפִּיר, וְאָכֵן / בְּעֵין הַלֵּב כְּמוֹ שֶׁמֶשׁ יְנוֹצֵץ,
וּמִפִּי הַדְּיוֹ, עֵת צִמְּאוֹנוֹ, / לְרִקְמַת הַכְּתָב יוֹנֵק וּמוֹצֵץ –
וְהַדִּבֵּר כְּמִפִּי אֵל, וְכִמְעַט / כְאֵשׁ יֵקַד וְכַפַּטִּישׁ יְפוֹצֵץ.
## 
## 
## על מעצבי: (קצ"ח)
עַל מַעֲצָבִי יֶהֱמֶה לִבִּי אוֹ קָצֵהוּ עַל מִקְצָתוֹ
הָיָה חֶלְדִּי כָּעוֹף נֶגְדִּי יָמָיו אֶבְרוֹ אוֹ נוֹצָתוֹ
בִּשְׁנֵי חַיָּיו אֶת מַאֲוַיָּיו לֹא הִשִּׂיג רַק אֶת שִׁמְצָתוֹ
כָּבֵד שִׂיחוֹ כָּשַׁל כֹּחוֹ בִּיוֵן זֹקֶן וּבְבִצָּתוֹ
אַיֵּה מַעֲנָיו אֵי רַעְיוֹנָיו אַיֵּה שִׂכְלוֹ וּמְלִיצָתוֹ
עָבְרוּ שִׁשִּׁים מִצֵּל חָשִׁים אוֹ סוּס שׁוֹטֵף בִּמְרוּצָתוֹ
מִיּוֹם לִדְתּוֹ עַד בֹּא עִתּוֹ מִלּוּשׁ בָּצֵק עַד חֻמְצָתוֹ.
## 
## 
## 
## 
## כתבתיהו והמזרק: (קצ"ט)
כְּתַבְתִּיהוּ וְהַמִּזְרָק בְּיָדִי / וְעֹפֶר הַזְּמָן נֹגֵן וּמַשְׁקֶה
וְנִכְסַפְתִּי לְדוֹד מִיּוֹם יְדַעְתִּיו / עֲלֵי קִירוֹת לְבָבִי הוּא מְחֻקֶּה.
## 
## 
## אולי בקרבת: (קצ"ט)
אוּלַי בְּקִרְבַת אֹהֲבִים רָחָקו / יִפָּרְדוּ שׁוֹאוֹת בְּלֵב דָּבָקוּ
אוּלַי אֲשֶׁר חָשׁוּ לְהִתְנוֹדֵד עֲלֵי / נוּדָם אֲזַי יֶחְשׁוּ וְיִתְאַפָּקוּ.
בִּקְּשׁוּ בְנֵי יָמִים עֲלֵיהֶם תֹּאֲנָה / חִנָּם וְשִׁנֵּי נוֹשְׁכִים חָרָקוּ,
הִתְעוֹלְלוּ רַק עַל בְּנֵי עֶלְיוֹן וְגַם / רָבוּ בְּרַבֵּי תֹם וְהִתְעַשָּׂקוּ,
אַךְ אַחֲרֵי שׁוּבָם בְּבוֹשׁ שָׁבוּ וְגַם / יָרֵךְ בְּעֵת הִוָּדְעָם סָפָקוּ.
וַיִּתְנוּ עֹרֶף יְגוֹנִים מִפְּנֵי / פַחְדָּם וְצִיָּה מִיְרֹא עָרָקוּ.
פִּיּוֹת אֲשֶׁר אָסְרוּ לְהָרַע מִהֲרוּ / לַתִּיר וְעֹל הַמַּאֲסָר פָּרָקוּ,
מָתְנֵי אֱמוּנִים עָמְדוּ כִּי מָעֲדוּ / רַגְלֵי שְׁקָרִים עָבְרוּ חָמָקוּ,
וַיִּבְרְחוּ כַּצֵּל תְּלָאוֹת כָּבְדוּ / כִּי מַעְגְּלֵי יֶשַׁע וְגִיל רֻתָּקוּ.
כּוֹסוֹת יְשׁוּעָה נָשְׂאוּ יָדַי דְּמוּת / נֵרוֹת בְּאִישׁוֹן לַיְלָה דָלָקוּ.
בִּדְמֵי עֲנָבִים שָׁקְטוּ, כִּי מִכְּלִי / לֹא הֻסְּעוּ לִכְלִי וְלֹא הוּרָקוּ.
יַלְדֵי זְמָן אִם גָּבְרוּ מֵהֶם הֲלֹא / יַלְדֵי נְפָנִים רֹאשׁ זְמָן מָחָקוּ,
יַיִן אֲשֶׁר זִכְרוֹ כְּשֵׁם יוֹסֵף וְטוּב / טַעְמוֹ כְּמַעְלָלָיו אֲשֶׁר מָתָקוּ,
הַשַּׂר אֲשֶׁר יִתְרוֹנְנוּ יָמִים בְּיֵין / דּוֹדָיו וּבוֹ שִׂפְתֵי זְמָן שָׂחָקוּ,
אֹהֶל אֱמֶת נָטַע בְּמָקוֹם נֶאֱמָן / חָזְקוּ יְתֵדוֹתָיו וְלֹא נֶעְתָּקוּ.
רוֹפֵא בְיַד וָפֶה בְּחָכְמוֹת יָקְרוּ / מִפָּז וְעֵצוֹת עִם כְּסִיל נֶאְבָקוּ,
אִם נִשְׂגְּבוּ מַדְוֵי בְנֵי אִישׁ מִמְּצֹא / מָזוֹר וְצִירֵי הֶחֳלִי חָזָקוּ,
יֵרָפְאוּ בִּבְנֵי שְׂעִפָּיו מֵעֲמֹד / וּבְמַחְשְׁבוֹת דֵּעָיו אֲשֶׁר עָמָקוּ.
חָזְקוּ נְאֻמֵּי פִיו וּמִשֶּׁמֶן מְאֹד / רַכּוּ וּמֵחֵמָה וְצוּף חָלָקוּ.
הַמּוֹשְׁלִים יָדָיו לְעָבִים סִלְּפוּ / צֶדֶק וְקִשְׁרֵי הַפְּלִילָה פָּקוּ,
עָבִים בְּהַנְשִׁימָם פְּנֵיהֶם רָעֲמוּ, / פָּנָיו בְּהַשְׁאִילוֹ שׁוֹאֲלָיו צָחָקוּ,
וַיַּעֲשׂוּ עֵטָיו אֲשֶׁר לֹא יַעֲשׂוּ / חוֹגְרֵי חֲרָבוֹת לַקְּרָב הוּרָקוּ,
עֵטִים כְּעֶשֶׁת שֵׁן בְּלִבְנַת הַכְּתָב, / טוּרִים בְּפִיחַ הַדְּיוֹ חֻקָּקוּ.
יוֹם הַכְּתָב רָקַם בְּמֹר רֶקַח אֱמֹר / יָדָיו פְּנֵי לַיִל וְיוֹם עָשָׁקוּ.
כָּל הָאֱנוֹשׁ יוֹדוּ לְעַנְוָתוֹ וְאִם / רֻבָּם בְּדָתֵי יוֹצְרָם נֶחְלָקוּ.
אִם חוֹמְדֵי גָדְלוֹ בְּפָנָיו יִשְׂחֲקוּ / יֵאָנְחוּ חֶרֶשׁ וְדֹם יֶאְנָקוּ.
אֵרַשׂ תְּעוּדָה מִנְּעוּרָיו לַעֲשׂוֹת / דַּדֵּי בְתוּלֶיהָ עֲדֵי צָמָקוּ,
יָנַק חֲלֵב שִׂכְלָהּ בְּיוֹם פֹּתִים שְׁדֵי / כֶסֶל בְּשִׂפְתֵי הַמְּרִי יָנָקוּ.
עַד לֹא קְרָאוּהוּ בְשֵׁם חָתָן בְּנֵי / שִׂכְלוֹ לְהִתְחַתֵּן בְּעָשׁ נָסָקוּ,
עַד לֹא עֲטָרָה עֻטְּרָה לוֹ גַּרְגְּרוֹת / חָכְמָה זְרֹעוֹתָיו לְאַט חָבָקוּ.
עַד הָאֲהָבִים עוֹרְרוּ רוּחוֹ וְעַל / דַּלְתֵי עֲדִינָה לַעֲלֹץ דָּפָקוּ,
עֶרֶשׂ מְלוּכָה רָבְדוּ לָהֶם צְבָא / מָרוֹם וְאוֹתָם לַעֲבֹד נִזְעָקוּ.
שֶׁמֶשׁ וְיָרֵחַ בְּאַפִּרְיוֹן, וְאִם / צֶדֶק וְשָׁלוֹם בֶּאֱמֶת נָשָׁקוּ?
כִּשְׁנֵי עֳפָרִים נִבְרְאוּ עַל תַּאֲוַת / נַפְשָׁם אֲבָל עַל תֹּר אֱנוֹשׁ הוּצָקוּ.
יִתְלוֹנְנוּ בֵּין צִלְלֵי מָסָךְ שְׁנֵי / בַּדֵּי הֲדַס יִטּוּ וְיִתְרַפָּקוּ,
יֹפִי וְהָדָר אִם פְּנֵיהֶם אָסְפוּ – / מֵאָז בְּמֵי בֹשֶׁת וְחֵן מֹרָקוּ,
פָּנִים – וְאָכֵן אֶל שְׁלוֹמִים קָרְאוּ, / רֹאוֹת – וְאָכֵן לַקְּרָב נָשָׁקוּ.
שַׂרְפֵי קְוֻצּוֹת נִמְשְׁכוּ לֹא יִשְּׁכוּ, / בֹּשֶׂם מְקוֹם חֵמָה וּמֹר יָרָקוּ,
כִּמְעַט וְיִתְעֶה בֵּין אֲפֵלָתָם, אֲבָל / יֵאוֹר בְּשִׁנֵּי דַר אֲשֶׁר בָּרָקוּ,
וּבְמִגְדְּנוֹת גַּנִּים אֲשֶׁר לֹא בָשְׁלוּ, / אוּלָם בְכֶסֶף אַהֲבָה חֻשָּׁקוּ,
יִתְעַדְּנוּ עֵינָיו וְיָדָיו יֶאֱרוּ / בָשְׂמָם, וְאִם לִבּוֹ בְעֹז דָּחָקוּ,
יָגִיל וְאַל יָחִיל לְרִגְשַׁת הַחֲלִי / כִּי לוֹ עֲנָקִים לַעֲדוֹת הָעֳנָקוּ.
לוֹ יָאֲתָה בִלְבַד וְיֵאוֹת לָהּ, וּמַה / נָאווּ צְבָאִים זֶה בָזֶה חָשָׁקוּ!
צָעִיר לְיָמִים נִפְלְאוּ מַעֲשָׂיו עֲדֵי / לוֹ תָמְהוּ אִישִׁים וּבוֹ עָתָקוּ,
אַךְ עֵת אֲבוֹתָיו זָכְרוּ הִתְאַחֲרוּ / לֵאמֹר וּבִרְאוֹת אֹמְנָיו שָׁתָקוּ,
אָמֻן אֲשֶׁר אֵמוּן בְּיַד יִסַּד וְכָל / אָוֶן לְעָפָר מַעֲשָׂיו הֵדָקּוּ,
חַבְלֵי אֱמֶת נָחַל, וְלָזֹאת אָרְכוּ / חַבְלֵי תְחִלּוֹתָיו וְלֹא נִתָּקוּ,
מֵצַח זְמָן הִכְתִּיר, וְשׁוֹנִים נִצְּלוּ / עֶדְיוֹ וְנִזְמֵי תָאֳרוֹ פָרָקוּ,
רִכְבֵי אֲמָרָיו נָשְׂאוּ קוֹלָם וּמִ/דַּבֵּר בְּרֻקָּם חוֹמְדָיו נֶחְנָקוּ.
הִנֵּה מְטַר לֶקַח אֱנוֹשׁ יִתְלַקְּחוּ / אוֹרֵי תְּשׁוּקָתוֹ וּבוֹ נִשָּׂקוּ.
לֵילוֹת בְּחֻרָיו בָּרְחוּ, כִּי זָרְחוּ / כוֹכְבֵי זְקֻנֵיהֶם וְלֹא נָמָקּוּ.
צָרוּ צְעָדָיו אַךְ בְּרוּצָם אַחֲרֵי / הָאַחֲוָה קַלּוּ וְלֹא בָצָקוּ.
מִלָּיו יְעִידוּן עֲלֵי יְדִידוּתוֹ הֲכִי / שֶׁבַע בְּמַצְרֵף הָאֱמֶת זֻקָּקוּ.
טֶרֶם חֲרוּזָיו נִמְלְאוּ כָּל־מַעֲנָיו / אֶחָד לְאֶחָד לַעֲנוֹת שָׁרָקוּ
שִׁירִים כְּיֵין רֶקַח לְהַצְהִיל אֶת־פְּנֵי / דוֹדָיו וְאַבְנֵי חוֹמְדָיו שָׁחָקוּ,
כִּי פִי כְסוּס עָגוּר בְּמַהֲלָלָיו וְעַל / דֶּשֶׁא פְּרָאִים הֵם בְְּעֵת יִנְהָקוּ.
שָׁרִים לְשָׂרִים בִּלְעֲדֵי יוֹסֵף הֲלֹא / שָׁקְרוּ וְכָל הֶבֶל וְרִיק דָּלָקוּ,
כַּאְשֶׁר אֲשֶׁר בּוֹ הֶעֱמִידוּ מִדְבְּרֵי / מַהְלָל וְהִפְלוּ לַעֲנוֹת צָדָקוּ.
## 
## 
## 
## אלון עלי בנים: (ר"ג)
אֶלּוֹן עֲלֵי בָּנִים אֲשֶׁר אֵין בָּם 
אֵמֻן וְאָמְנָה הֵם בְּנֵי שֶׁקֶר
צִדְקָם כְּטַל מַשְׁכִּים וְאַהֲבָתָם
רֶגַע וְחַסְדָּם כַּעֲנַן בֹּקֶר.
## 
## 
## 
## עין אשר מהבכי: (ר"ד)
עַיִן אֲשֶׁר מֵהַבְּכִי נִמֶּקֶת / מָתַי תְּהִי נָחָה וּמִתְאַפֶּקֶת,
מִכְלַל חֲפָצֶיהָ זְמָן יַרְחִיק אֲבָל / יַגִּישׁ מְצוֹקֶיהָ וְהִיא מוֹצֶקֶת,
מֵאֵין דְּלִי תִשְׁאַב וְתַשְׁקֶה פַאֲתֵי / פָנַי וְדָם עִם הַבְּכִי זוֹרֶקֶת.
אִמְרוּ: הֲבֵין מֵעַי אֲפִיקֵי יָם, וְאִם / קִרְבִּי מְקוֹר מַיִם וְרֹאשִׁי שֹׁקֶת?
אוֹ אֵיךְ צְלָעַי יִשְׂרְפוּ מֵי נַחֲלֵי / עֵינַי וְדִמְעָתִי כְאֵשׁ דּוֹלֶקֶת?
יָדִי עֲלֵי אַנְחַת לְבָבִי כָּבְדָה / עַד רָפְתָה מִשֵּׂאת וְהִיא מַחְזֶקֶת,
אֶאְנֹק וְאֵאָנַח בְּשִׁבְרוֹן לֵב עֲדֵי / אֶצְרַח: אֲהָהּ! כִּי נִשְׁבְּרָה מִפְרֶקֶת.
אֶבְכֶּה וְאֶחָנֵק בְּדִמְעָתִי עֲדֵי / כִמְעַט תְּהִי בוֹ מִלְּבַד נֶחְנֶקֶת.
תֵּבֵל עֲדֵי מַה תַּעֲשֶׂה תֶּבֶל, וְעַד / אָנָה לְשַׁחֵת הַיְקוּם מַעְמֶקֶת?
תּוֹלִיד וְתַשְׁמִיד, עַד יְדַמֶּה הָאֱנוֹשׁ / כִּי הִיא מְהוֹלֶלֶת וְכִמְצַחֶקֶת.
תִּתֵּן וְתָבֹז, עַד מְלִיצִים בָּעֲרוּ: / אִם הִיא מְכַזֶּבֶת וְאִם מַצְדֶקֶת?
חִצֵּי נְדֹד תָּבֵר בְּהִתְחַבֵּר וְצוּר / שֶׁלַח לְהָמִית בַּחֲיוֹת מוֹרֶקֶת,
לִבָּהּ בְּהַתְאִים הַיְּגוֹנִים יַעֲלֹז, / נַפְשָׁהּ בְּהַפְרִיד אֹהֲבִים חוֹשֶׁקֶת.
שָׁלוֹם וּמִלְחָמָה חֲלִיפוֹת הַיְקוּם / מֵאָז, וְאַךְ הִיא לַקְּרָב נוֹשֶׁקֶת,
תֹּאכַל וְלֹא תִשְׂבַּע וְאֶל הַשּׁוֹדְדִים / עַיִן כְּצָר תִּלְטֹשׁ וְשֵׁן חוֹרֶקֶת,
תַּמְתִּיק לְשׁוֹן שֶׁקֶר אֱמוּנִים לַחֲתוֹף, / שָׂפָה לְהַרְגִּיז שׁוֹקְטִים מַחְלֶקֶת.
אַל תַּאֲמֵן בָּהּ, כִּי בְכֶתֶם הָאֱלִיל / נֶחְפֵּת וְכֶסֶף הַמְּרִי נֶחְשֶׁקֶת.
לוּ הָדְרָה שָׂרִים וְאָז לִבּוֹת בְּנֵי / אָבִי בְתוּגָה לֹא תְהִי דוֹחֶקֶת,
אוֹ נִכְּרוּ שׁוֹעִים לְפָנֶיהָ – יְדֵי / אָחִי לְבַדּוֹ מִיְרוֹא נוֹשֶׁקֶת,
אוֹ נָשְׂאָה פָנִים לְמַשְׂכִּיל – מַחֲמַד / עֵינָיו בְּחַיָּיו לֹא תְהִי עוֹשֶׁקֶת,
אוֹ תַאֲרִיךְ אַפָּהּ לְתָם – בֵּינוֹ לְבֵין / אֵשֶׁת נְעוּרָיו לֹא תְהִי חוֹלֶקֶת.
הִיא הָאֱמוּנָה תוֹךְ נְוֵה צֶדֶק וְשַׁד / הַתֹּם עֲלֵי חֵיק הָאֱמֶת יוֹנֶקֶת,
הַמַּעֲטִירָה, וַעֲנַק יֹפִי וְחֵן / אֶל גַּרְגְּרוֹת יַחַשׂ וְתֹם מַעְנֶקֶת,
גִּבְעַת לְבוֹנָה גָבְהָה, אֵיכָה עֲלֵי / כִתְפוֹת אֲנָשִׁים הָיְתָה נֶעְתֶּקֶת?
אֵיךְ עֻפְּרָה עָפְרָה בְּגוּשׁ עָפָר, וְעִם / בַּדֵּי שְׁאוֹל אֵיךְ הָיְתָה נֶאְבֶּקֶת?
בָּהּ נָגְעָה הַיָּד אֲשֶׁר כֶּתֶם וְסִיג / אִישִׁים בְּעָפָר חָמְדָה לָצֶקֶת,
פִּטְדָה בְמַרְגֵּמָה פְתָאִים זָרְקוּ, / וּבְגַל אֲבָנִים אִבְּדוּ בָרֶקֶת,
בֵּין עָם אֲשֶׁר הָיוּ וְנֶעְתָּקוּ אֱלֵי / צִיָּה קְרוֹבָה הִיא וּמִתְרַחֶקֶת,
דֶּרֶךְ רְחוֹקָה רָחֲקוּ וְלֹא יִיעֲפוּ / תוֹכָהּ וְרַגְלָם לֹא תְהִי בָצֶקֶת.
אַחִים – וְהֵפֵרוּ בְלִי שִׂנְאָה בְרִית / אָחוֹת וְכַחוּט הָיְתָה נִתֶּקֶת,
גֵּרִים אֲשֶׁר לֹא יִקְרְאוּ עוֹזֵר, אֲבָל / גָּרִים אֲשֶׁר לֹא יַעֲנוּ צוֹעֶקֶת.
לֹא יִירְאוּ מִשֹּׁד אֲשֶׁר יָבֹא, הֲכִי / בָם לֹא תְהִי עוֹד יַד אֱנוֹשׁ דּוֹבֶקֶת.
יָשְׁנוּ שְׁנַת עוֹלָם וְיַזְהִירוּ אֲשֶׁר / עֵינָם פְּקוּחָה בַזְּמָן עוֹתֶקֶת.
הִיא נֶאֱלָמָה, אַךְ תְּיַסֵּר כָּל מְתֵי / לֵבָב, וְתוֹכִיחַ – וְהִיא שׁוֹתֶקֶת.
בָּנוּ מְסֻכָּתָהּ בְּתוֹכָם וַעֲלֵי / לִבּוֹת וּבָבוֹת הָיְתָה נֶחְקֶקֶת.
שֶׁמֶשׁ אֲחוֹתָהּ בּוֹגְדָה הִיא יוֹם עֲלֵי / חוּג הָאֲדָמָה תִהְיֶה נֹסֶקֶת,
כֵּן בָּהּ רְעוּתָהּ הַלְּבָנָהּ כִחֲשָׁה / אִם אַחֲרֶיהָ תַּעֲלֶה בוֹרֶקֶת,
עַיִשׁ תְּחַלֵּל הַבְּרִית אִם לֹא עֲלֵי / שָׂרַת בְּנוֹתֶיהָ תְּהִי נוֹאֶקֶת.
[עַב הַשְּׁחָקִים] אִם בְּכִיתָהּ תַּחֲשֹׂךְ / וּשְׂפַת שְׁחָרִים אִם תְּהִי שׂוֹחֶקֶת.
עָמְדָה עֲלֵי מַשְׁבֵּר וְהִמְלִיטָה, אֲבָל / זָכָר אֲשֶׁר לֹא תִהְיֶה חוֹבֶקֶת.
חֶבְלֵי שְׁאוֹל סַבּוּ פְעָמֶיהָ וְהִיא / נוֹטָה עֲלֵי דוֹדָהּ וּמִתְרַפֶּקֶת:
זָכְרָה בְרִית נֹעַר וְאַט עַל שַׁעֲרֵי / קֶבֶר תְּהִי יַד אַהֲבָה דוֹפֶקֶת,
וּשְׁמֹר אֱמוּנָתִי לְהוֹמוֹת אַחֲרֵי / אֵם נוֹסְעָה מֵהֶם וּמִתְפָּרֶקֶת,
וּכְתֹב אֱלֵי דוֹדִי, הֲכִי אֵשׁ הַנְּדוֹד / הָיְתָה בְנַפְשׁוֹ בַעֲדִי נִשֶּׂקֶת,
הַנֵּר אֲשֶׁר נִסְגַּר בְּבוֹר נֵּרוּת וְכַף / מָצוֹק עֲלֵי יֶרֶךְ נְדֹד סוֹפֶקֶת,
יִתְאַב שְׁתוֹת כּוֹסוֹת עֲרֵבִים, וְכוֹס / אָסוֹן לְכָמוֹהָ תְּהִי נִמְתֶּקֶת.
אָחִי, לְךָ נֶפֶשׁ בְּיַלְדֵי הַזְּמָן / תַּלְעִיג וּבִפְנֵי יוֹלְדָם יוֹרֶקֶת,
וּלְךָ תְעוּדָה כֹאֲבִים תִּשְׁלַח – וְאֵיךְ / עֹל תַּאֲלָתְךָ לֹא תְהִי פוֹרֶקֶת?
הִיא יִסְּרָה רַבִּים וְהִשְׂכִּילָה עֲדַת / כֶּסֶל אֲשֶׁר מֵהָאֱמֶת עוֹרֶקֶת,
רִיבָה בְדִמְעָה עַד בְּלִי דַי תַּעֲרֹף / וּגְעַר בְּנֶפֶשׁ לַאֲלוֹת נִזְעֶקֶת.
גֶּבֶר עֲלֵי מַה זֶּה יְקוֹנֵן עַח אֲבֹד / נֶאְהָב – וְנַפְשׁוֹ אַחֲרָיו דּוֹלֶקֶת,
אִם יַעֲלֶה שַׁחַק וְיַצִּיעַ שְׁאוֹל – / אוֹתוֹ יְמִין מָוֶת תְּהִי מַדְבֶּקֶת.
*לוּ הַבְּכִי יוֹעִיל קְבוּרָתָהּ בְּמֵי / [...]
*[...]/  רָאשֵׁי מְצוּקִים עָצְמוּ מוֹחֶקֶת
וּלְשׁוֹן תְּקוּמָה רוּחֲכֶם תָּשִׁיב בְּקוֹל / נֹחַם וְלַנֵּר תִּהְיֶה שׁוֹרֶקֶת.
נֹכַח אֲדֹנָי יִהְיֶה דֶרֶךְ אֲשֶׁר / אֶל גַּן־עֲדָנִים עוֹבְרָה חוֹמֶקֶת,
עָנָן עֲלֵי קִבְרָהּ יְסוֹכֵךְ כָּל יְמֵי / אֶרֶץ וְהָעָב לוֹ תְהִי מוֹצֶקֶת.
## 
## 
## משתיל הנדד: (ר"ו)
מִשְּׁתִיל הַנְּדֹד לְבָבִי בְּלִי יָד יוֹם לְיוֹם פִּרְיֵי יְגוֹנִים יְאָרֶה
דַּם כְּבֵדִי יִזַּל וְעַל חֹם צְלָעַי מִמְּטַר עֵינַי אֵשׁ וְגָפְרִית יְזָרֶה
מָה לְלִבִּי וְלַזְּמָן כִּי חֲרוֹנוֹ יַאֲרִיךְ לִי יוֹם וַאֲלָפִים יֵחָרֶה.
## 
## 
## אשרי אנוש: (ר"ז)
אַשְׁרֵי אֱנוֹשׁ רָאָה פְנֵי אָבוּן / אָחִי, וּמַה־יּוֹעִיל אֱמֹר ״אַשְׁרֵי״?
הַגַּן אֲשֶׁר נֶחְמָד לְמַרְאֶה, / כִּי מִגְדֵי תְבוּנָתוֹ לְכֹל יַקְרֶה,
נוֹזְלֵי חֲסָדִים שָׂם לְרַוּוֹתוֹ / מַלְקוֹשׁ וּמֵי צֶדֶק כְּמוֹ יוֹרֶה,
שָׁמָּה יְנוּחוּן כָּל יְגִיעֵי אוֹן,/ מִפְלָט לְכָל חָרֵד וְכָל יָרֵא.
כַּמָּה אֲקַוֶּה מִזְמָן רַחֵם,/ אַךְ בִּי מְאֹד יִתְגָּר וְיִתְחָרֶה,
בֵּינִי לְבֵינָיו לַהֲטֵי חֶרֶב/ נָתַן, לְבַל פִּרְיוֹ אֱהִי אוֹרֶה,
גֶּפֶן סְדוֹם נָטַע אֱלֵי צִדִּי/ תַּחְתָּיו וְשֹׁרֶשׁ לַעֲנָה פּוֹרֶה.
## 
## 
## שאל לשון: (ר"ז)
שֹׁאֵל לְשׁוֹן דֵּעוֹ בְּעַד תֵּבֵל הֲלֹא הֵפֶךְ בְּלִבָּהּ יוֹם לְיוֹם תּוֹרֵהוּ
יִצְפֶּה לְיוֹם טוֹבָה וְאָכֵן מִבְּלִי קֶשֶׁת בְּחִצֵּי מָוְתָה תּוֹרֵהוּ
אִם הוּא אֲחִי קִנְיָן בְּהוֹנוֹ לֹא יְהִי נִצָּל בְּקִנְיָנוֹ וְרֹב עָשְׁרֵהוּ
אוֹ אִישׁ אֱמוּנִים הוּא בְּצִדְקוֹ לֹא יְהִי נִמְלָט בְּבוֹא יוֹמוֹ וְלֹא יָשְׁרֵהוּ
אוֹ מֵאֱנוֹשׁ חָכָם כְּקֹהֶלֶת יְהִי אוֹבֵד וּמִקְרֶה הַכְּסִיל יִקְרֵהוּ.
## 
## 
## כתב נחם + אט על אנוש: (ר"ח)
כְּתָב נֹחַם שְׁלָחוֹ אֶל אֲהוּבָיו / אֲשֶׁר יִרְאֵם בְּעֵין לִבּוֹ סְבִיבָיו,
בְּנוֹ הָרַב וְיַלְדֵי אָח וְאָחוֹת / וְתַלְמִידָיו וְאֶל יֶתֶר קְרוֹבָיו.
אַט עַל אֱנוֹשׁ חָל מְגוֹרוֹ / פֶּתַע וְצַר בּוֹ מְגוּרוֹ,
אֵין לוֹ רְפוּאַת תְּעָלָה, / אֵין דָּן לְמָזוֹר מְזוֹרוֹ,
חָלְיוֹ מְאֹד רַע וְנֶאְמָן, / אָכֵן צֳרִי אֵין לְצִירוֹ,
בֵּינוֹת יְעֵנִים יְאַוֶּה / לָשׂוּם יְמוֹתָיו מְדוֹרוֹ.
אָסַר זְמָן רָע לְהַכְאִיב / לִבּוֹ וְקָם עַל אֱסָרוֹ,
אוֹתוֹ בְּהַנְחִיל יְגוֹנִים / הִכִּיר וְשָׂמוֹ בְּכוֹרוֹ.
אָמְרוּ ״אֱלֹהִים עֲזָבוּ״ / רֵעָיו ״וְצוּרוֹ מְכָרוֹ״,
וַיִּבְגְּדוּ בוֹ, וְשֶׁפַע / יַמִּים בְּרֹאשׁוֹ עֲזָרוֹ,
קִרְבּוֹ כְתֹפֶת, וְנַחַל / מֵימֵי דְמָעָיו גְּבָרוֹ,
מוֹצָא אֲשֶׁר לֹא יְכַזֵּב, / כִּי מִדְּמֵי לֵב מְקוֹרוֹ,
[א]וֹ מֵאֲגָמִים בְּנוֹף יוֹם / נֶהְפַּךְ לְדָם כָּל יְאֹרוֹ,
דֶּמַע יְפוֹצֵץ סְלָעִים, / יִשְׁחַק אֲבָנִים בְּאוֹרוֹ.
עָמְקוּ מְאֹד רַעֲיוֹנַי / בִזְמָן וְשִׂכְלִי חֲקָרוֹ,
מִיּוֹם מְעַט מֵחֲזוֹת אֶת / הָפְכּוֹ כְּרֶגַע יְעִירוֹ,
בּוֹגֵד בְּבַעַל בְּרִיתוֹ / שׁוֹדֵד לְהוֹן אִם צְבָרוֹ,
אִם יַעֲמֹד אִישׁ עֲלֵי קַו / יֹשֶׁר לְהַמְעִיד אֲשֻׁרוֹ,
יַחְבִּיר לְהַפְרִיד וְעֹשֶׁר / יִתֵּן בְּרֵישׁ לַהֲמִירוֹ,
יַרְנִין בְּנֶשֶׁף וְעֶרֶב / יַחְלִיף בְּמִסְפֵּד זְמִירוֹ,
כַּסְפּוֹ כְרֶשֶׁת לְמַעְגָּל / יִפְרֹשׂ וּמִכְמָר סְגוֹרוֹ.
יִכְסַל אֱנוֹשׁ שָׂם בְּהוֹנוֹ / כִּסְלוֹ וּבָטַח בְּעָשְׁרוֹ,
לָרִיק יְגִיעוֹ וְכֹחוֹ / יָלוּד לְעָמָל וְהֹרוֹ.
מִי יַאֲמִין בַּזְּמָן אוֹ / לִבּוֹ יְפַתֶּה בְשִׁקְרוֹ
יִזְכֹּר תְּמוּתַת רְפָיָא / הָרַב וְיוֹדֶה לְצוּרוֹ,
יוֹדֶה וְיֹאמַר: הֲכִי כָל / נוֹצָר לְכָלָה יְצָרוֹ,
אֵיךְ הַזְּמָן קָם וְנִצֵּל / עֶדְיוֹ וְחִלֵּל [לְ]נִזְרוֹ!
אֵיכָה לְהַר הָאֱלֹהִים / יָכֹל וְאֵיכָה עֲקָרוֹ!
קָם לִי עֲלֵי אִישׁ בְּרוּחַ / פִיו מִהְיוֹתוֹ גְעָרוֹ.
עוֹלָם לְמוֹתוֹ כְגֶבֶר / נִדְהָם וְיַיִן עֲבָרוֹ,
וַיַּעֲמֹד חוּג שְׁחָקִים / מֵרוּץ וּפַחַד עֲצָרוֹ,
אָסְפוּ כְסִילִים לְמוֹתוֹ / נָגְהָם וְשֶׁמֶשׁ מְאוֹרוֹ,
מַסְוֵה אֲפֵלָה עֲלֵי אוֹר / סַהַר וְקַדְרוּת אֲפֵרוֹ,
וַיִּלְבְּשׁוּ שַׂק בְּנוֹת עָשׁ / וּכְסִיל חֲבָלִים חֲגוֹרוֹ,
וּלְיָם תְּהִלּוֹת מְאֹד זָע / הַיָּם וְשָׁב לַאֲחוֹרוֹ.
נָעוּ גְבָעוֹת וְסִינַי / חָרַד עֲלֵי מוֹת חֲבֵרוֹ,
כָּל הַחֲסָדִים יְתַנּוּ / כִּי נִבְרְאוּ בַעֲבוּרוֹ,
הֵיכָל פְּנִימִי יְיֵלִיל / כִּי סַף כְּבוֹדוֹ וְנֵרוֹ,
נֵר מַעֲרָבִי, וְיֵלְכוּ / שׁוֹכְנִים כְּקֵדָר לְאוֹרוֹ,
שׁוֹכֵן פְּאַת יָם וְצָפוןֹ / בִּשְׁמוֹ יְרַנֵּן וְזִכְרוֹ.
הֶאְמִיר אֱלֹהִים וְכֵן עַל / כָּל הַיְּקוּם הֶאֱמִירוֹ,
בָּחַר בְּדָתוֹ וּבָזֹאת / מִכָּל בְּנֵי תֹם בְּחָרוֹ.
חָכָם, וְלֹא קָם לְפָנָיו / חָכָם בְּתֻמּוֹ וְיָשְׁרוֹ,
כָּל חַף בְּתֵבֵל בְּצִדְקוֹ / יִצְנֹף וְיַכְתִּיר בְּכִתְרוֹ.
מָשְׁלָה עֲנָוָה בְּלִבּוֹ / כִּמְשֹׁל פְּעָלָיו בְּיִצְרוֹ.
עָצְרוּ חֲכָמִים בְּמִלִּין / נֶגְדּוֹ וְהוֹדוּ לְאָמְרוֹ,
שָׂמוּ יְדֵיהֶם לְפִיהֶם / יַחַד עֲדֵי בֹא דְבָרוֹ.
עוּשׁוּ בְכוּ נָא עֲלֵי אוֹת / עוֹלָם וּמוֹפֵת בְּדוֹרוֹ,
וּנְהוּ לְשׁוֹפֵט בְּצֶדֶק / בֵּין אִישׁ לְאָחִיוּ וְגֵרוֹ,
עוֹטֵה אֱמוּנָה וְחֶסֶד / כִּמְעִיל וְצֶדֶק אֲזוֹרוֹ,
אוֹצַר תְּעוּדָה, וְאָכְלוֹ / חִנָּם לְרָעֵב וְשִׁבְרוֹ.
מֵשִׁיב לְשׁוֹאֵל כְּחֵפֶץ / לִבּוֹ וְדֵי מַחֲסוֹרוֹ,
מַשְׁקֶה צְמֵאִים לְמֵי בִין / מֵאֵין דְּלִי מֵי בְאֵרוֹ,
גַּן הַתְּבוּנוֹת וּפִרְיוֹ / שִׂכְלוֹ וּמַדָּע עֲבוּרוֹ,
שָׁמַט לְכָל בָּא רְדוֹת אֶת / דִּבְשׁוֹ וְאָכוֹל לְיַעְרוֹ,
וּבְלִי מְחִיר יֶאֱרֶה אֶת / בֹּשֶׂם תְּבוּנָיו וּמֹרוֹ.
רוֹעֶה מְנַהֵל לְצֹאנוֹ / עַל מֵי מְנוּחוֹת לְדָבְרוֹ
לֹא הֶחֱרִידוֹ אֲרִי כָל / יָמָיו וְאִישׁ לֹא שְׂעָרוֹ.
נָטַר לְכֶרֶם אֱלֹהָיו / וּכְעֵין יְמִינוֹ נְצָרוֹ,
סִקֵּל נְתִיבָיו וְכִלָּה / קוֹצָיו וְאֶת־כָּל־שְׁמִירוֹ,
הֵן אַחֲרָיו הָיָה לְבָעֵר / חָרֹץ וּפָרֹץ גְּדֵרוֹ.
נוֹשְאֵי אֲרוֹנוֹ בְּכָתֵף / אַט בּוֹ, וְסוֹבְלִים לְפִגְרוֹ,
כִּי אֶת־אֲרוֹן הָאֱלֹהִים / תִּשְׂאוּ וְלוּחוֹת דְּבִירוֹ,
לֹא שָׁעֲרוּ כִּי שְׂרָפִים / צָבְאוּ לְלַוּוֹת הֲדָרוֹ,
נַפְשׁוֹ לְהֵיכַל קְדוֹשׁוֹ / נָשְׂאוּ וְאֶל כֵּס יְקָרוֹ.
יָדוֹ תְּחוֹפֵף עֲלֵי גוּף / טָהוֹר וְיִרְגַּע בְּשָׂרוֹ,
כִּי אֵין יְכֹלֶת בְּעָפָר / בַּלּוֹת יְצוּרָיו וְצוּרוֹ.
בִּלְשׁוֹן כְתָבִי יְלָדָיו / אֶקְרָא וְאֶל כָּל שְׁאֵרוֹ:
הִנָּחֲמוּ, כִּי פְאֵר כָּל / מַשְׂכִּיל וְדֵעוֹ בְשָׂבְרוֹ
חַיֵּי בְנֵי אִישׁ בְּעוֹלָם / כַּחְלוֹם וּמָוֶת כְּשְִׁרוֹ,
יִנְהַג יְקוּמִים עֲלֵי פִי / שַׁחַת כְּרוֹעֶה לְעֶדְרוֹ,
מָוֶת כְּמַגָּל, וְנַחְנוּ / שָׂדֶה וּבָשַׁל קְצִירוֹ.
אִלּוּ זְמָן רָע יְבַקֵּשׁ / כֹּפֶר וּפִדְיוֹן גְּבִירוֹ
שַׁתְנוּ לְבָבוֹת וּבָבוֹת / תַּחְתָּיו שְׂמֵחִים בְּכָפְרוֹ.
אַחְלַי יְדִידַי, וְיִתֶּן / לִי עוֹף כְּנָפוֹ וְאֶבְרוֹ
לָעוּף לְאֶרֶץ אֲשֶׁר בָּהּ / נֶחְצַב מְכוֹנוֹ וְקִבְרוֹ,
קֶבֶר יְנוֹצֵץ לְתוֹעֶה / דֶרֶךְ בְּאֹפֶל לְאוֹרוֹ,
לִקְרַאת מְשַׁחֵר תְּשַׁלַּח / רֵיחַ בְּשָׂמוֹ וְזִכְרוֹ,
רֵיחַ יְחַיֶּה נְשָׁמוֹת, / כִּי מָר־דְּרוֹר הוּא עֲפָרוֹ.
עִמְדוּ עֲלֵי עָמְדְּכֶם כָּל / רֵעָיו לְהָשִׂיר צְעִירוֹ,
יָקוּם לְמַלֹּאת מְקוֹמוֹ / מַהֵר וְלַחְבֹּשׁ פְּאֵרוֹ,
יִפְרֶה, לְמַעַן כְּשֹׁרֶשׁ / עֵץ גַּן אֱלֹהִים אֲמִירוֹ,
יִשְׁאַג בְּדָת אֵל, וְכַאְרִי / חָכְמָה יְהִי קוֹל כְּפִירוֹ.
יִגְאֶה וְעַד יָם תְּבוּנָה / לָעַד יְשַׁלַּח קְצִירוֹ.
עַד יֹאמְרוּ מוֹשְׁלִים, כִּי / בֶן־הָאֱמוּנָה כְּהוֹרוֹ,
הוּא מֵאֲשֶׁר רָם וְנִכְבָּד / תָּאַב וְנִכְסַף לְצוּרוֹ,
יִשְׁכֹּן לְפָנָיו בְּחֵלֶק / אַהְרֹן וּמֹשֶׁה בְחִירוֹ,
קִבְרוֹ יְרַוֶּה בְּכָל עֵת / מַלְקוֹשׁ מְרוֹמוֹ וְיוֹרוֹ,
יֵלְכוּ לְפָנָיו פְּעָלָיו / לָאוֹר וְאִתּוֹ שְׂכָרוֹ.
## 
## 
## אשב משומם: (רי"ב)
אֵשֵׁב מְשׁוֹמֵם מִבְּלִי אַחַי כִּי יַד זְמַנִּי תָּקְפָה לָרוֹב
לַגֵּר אֲנִי תֹּאֵב וְלָאֶזְרָח בֹּכֶה וְלָרָחוֹק וְלַקָּרוֹב.
## 
## 
## כתבו בעת ברזל: (רי"ב)
## 
כִּתְבוּ בְּעֵט בַּרְזֶל עֲלֵי שָׁמִיר / שֶׁבֶר אֲשֶׁר הָיָה – לְזִכָּרוֹן,
יִבְלוּ יְמוֹת עוֹלַָם וְיִתְחַדֵּשׁ / אֶבְלוֹ לְכָל יָבֹא לְדוֹר אַחְרוֹן.
אִמְרוּ: בְּקֶבֶר זֶה מְאוֹר חָכְמָה / נִקְבָּר, וְהָעוֹלָם בְּעִוָּרוֹן,
יוֹם נִצְּלָה נִזְמָהּ וְחֶלְיָתָהּ / תּוֹרָה וְהוֹרִידָה עֲדִי גָרוֹן,
בֹּאוּ בְנֵי תֵבֵל וּבִמְרִירוּת / עָלָיו תְּיֵלִילוּ וְשִׁבָּרוֹן,
כִּי חֹק בְּכוֹת וּסְפוֹד עֲלֵי מָקוֹם / בּוֹ נִגְנְזוּ לֻחוֹת וְהָאָרוֹן.
## 
## 
## בני לו: (רי"ג)
בְּנִי! לוּ תֶחֱזֶה אוֹתִי בְקִבְרִי, / אֲסִיר כֶּלֶא וּבַשַּׁחַת מְגוּרִי,
בְּבוֹר נֶחְבָּא, וְאֵין יוֹצֵא וְאֵין בָּא, / כְּמוֹ טֶרֶף בְּצִפָּרְנֵי עֲפָרִי,
וְהוֹד פָּנַי אֲשֶׁר נֶהְפַּךְ לְמַשְׁחִית, / וְרִמָּה כַמְּעִיל מֵעַל בְּשָׂרִי –
אֲזַי לֹא תִהְיֶה מַכִּיר דְּמוּתִי, / לְמַעַן חָשְׁכוּ פָנַי וְעוֹרִי.
וְאֵיךְ מוּזָר נְתָנוּנִי קְרוֹבַי / וְאוֹתִי חָשְׁבוּ אַחַי כְנָכְרִי?
וְכָהֶם זָנְחוּ אוֹתִי יְלָדַי – / וְכֵן זַדְתִּי וְשָׁכַחְתִּי לְהוֹרִי!
מְעַט מִזְעָר יְהִי שִׁכְנָם בְּתֵבֵל / וּמִקְרֵיהֶם יְהִי מָחָר כְּמִקְרִי:
הֲכִי יֹאכְלֵם בְּכוֹר מָוֶת, וְזִכְרָם / יְהִי נִשְׁכָּח עֲלֵי תֵבֵל כְּזִכְרִי.
אֱמֶת, מִקְרֵה אֱנוֹשׁ יוֹלִיד אֲלָפִים / כְּמִקְרֵה אִישׁ אֲשֶׁר יֵלֵךְ עֲרִירִי!
## 
## 
## אמת תבל: (רי"ד)
אֱמֶת תֵּבֵל כְּחוֹתָם צַר לְפָנַי וְכַכֶּלֶא בְּעֵינַי בֵּית מְגוּרַי
וְלֹא אִירָא זְמָן לָעַד לְמַעַן לְמוֹתְךָ בְּנִי חָלוּ מְגוּרַי.
## 
## 
## זנח תבל: (רי"ד)
זְנַח תֵּבֵל, אֲשֶׁר תַּעְשִׁיר – לְהוֹרִישׁ, / וְתָרִים אֶת גְּאוֹן אִישִׁים – לְהוֹרִיד,
וְיַלְדֵיהֶם תְרַבֶּה – אַךְ לְהַמְעִיט, / וְתִקְבֹּץ אֶת פְּזוּרֵיהֶם – לְהַפְרִיד,
וְנַפְשׁוֹתָם תְּשַׂמֵּחַ – לְהַעֲצִיב, / וְלִבּוֹתָם אֲשֶׁר תַּרְנִין – לְהַחְרִיד.
הֲנִרְאָת אֵם אֲשֶׁר נַפְשָׁהּ תְּשַׁכֵּל, / עֲדֵי לֹא תַעֲזֹב פָּלִיט וְשָׂרִיד?
## 
## 
## חזקו עלי: (רי"ד)
חָזְקוּ עָלַי כָּל דִּבְרֵיהֶם הֵם הַקֹּפְאִים עַל שִׁמְרֵיהֶם
לֹא יֵיטִיב גַּם לֹא יָרֵעַ הָאֵל הָיוּ מַאְמָרֵיהֶם
הֶעְתִּירוּ כִּי שַׁדַּי הָיָה בַּהֲמוֹן כַּסְפָּם וּבְצָרֵיהֶם
בָּתֵּיהֶם שָׁלוֹם מִפַּחַד גַּם אֵין רָעָה בִּמְגוּרֵיהֶם
וַעֲוִילֵיהֶם שִׁלְחוּ כַּצֹּאן וִירַקְּדוּ כִּשְׂעִירֵיהֶם
הִרְבּוּ כֻּלָּם כַּחוֹל יָמִים תּוֹךְ טִירוֹתָם וּבְחַצְרֵיהֶם
אֶל מֵי נַחַל מָשׂוֹשׂ שִׁלְחוּ אֶת יוֹנְקוֹתָם וּקְצִירֵיהֶם
מָה בֶּצַע כִּי נַעֲבֹד הָאֵל אָמְרוּ וַיְהִי לַאֲחוֹרֵיהֶם
אוֹ מָה נּוֹעִיל כִּי נִפְגַּע בּוֹ קוֹל שָׂרֵיהֶם גַּם רוֹזְנֵיהֶם
הִנֵּה אִישִׁים עָבְדוּ אוֹתוֹ כֻּלָּם נוֹקְשׁוּ בִּמְגוּרֵיהֶם
וַאֲשֶׁר פָּחֲדוּ אֶל מִדְבָּרוֹ נִלְאוּ לָשֵׂאת אֶת מִקְרֵיהֶם 
גַּם מֵאֵין הוֹן מָכַר אוֹתָם אַךְ לֹא רִבָּה בִּמְחִירֵיהֶם
עוּרָה לָמָּה תִּישַׁן הָאֵל וּשְׁמַע חֶרְפַּת אַבִּירֵיהֶם 
וּשְׁפֹט עַד כִּי יֵדְעוּ כִּי יֵשׁ שֹׁפֵט מֵבִין מִסְתְּרֵיהֶם
וּבְעֵת אַפְּךָ תַּעֲשֶׂה בָּהֶם שִׂים דִּבְרֵיהֶם מַכְמוֹרֵיהֶם
וּבְגִדּוּפֵי פִּיהֶם שָׁפְטֵם וּבְפַחֲזוּתָם וּבְשִׁקְרֵיהֶם.
## 
## 
## יריבי בעדי: (רט"ו)
יְרִיבִי בַּעֲדִי יֶרֶב אֲמָרָיו וְאָזְנִי כָּבְדָה לַאְזִין שְׁקָרָיו
אֱוִיל יַהְבִּיל לְהַבְהִיל אֶת לְבָבִי בְּחֹטֶר גַּאֲוָה וּשְׂפַת יְתָרָיו
אֲטוּם אֹזֶן אֲנִי נֶגְדּוֹ כְּפֶתֶן יְהִי חֵרֵשׁ וְהוּא חוֹבֵר חֲבָרָיו
וְלוּ יִצְרֹף זְמָן אֹתוֹ בְּמִצְרַף תְּבוּסָתוֹ וְיִבָּחֵן בְּכוּרָיו
אֲזַי אַפּוֹ יְהִי מֵסִיר וְאַכְפּוֹ וּבִקְרָב רִיב יְרַפֶּה אֶת חֲגוֹרָיו
שְׁלַו לֵבָב הֲיִתְנוֹדֵד לְנוֹדֵד אֲשֶׁר יִפְעֶה כְּיוֹלֵדָה בְּצִירָיו
וְחֹלֶה מִיְּרֹא יֶלֶד זְמַנּוֹ הֲיִדְמֶה אֶל אֲשֶׁר חָלוּ מְגוּרָיו
וְלֹא יֵאוֹת בְּכוֹת כִּי אִם לְגֶבֶר יְגוֹנוֹ יָסְפוּ עַל חוֹל סְפָרָיו
וּמִי קָשַׁר זְמָן עָלָיו בְּפֶרֶךְ בְּיַד דִּמְעוֹ יְהִי מַתִּיר קְשָׁרָיו
עֲיָנוֹת הֵם אֲשֶׁר יֵלְכוּ בְּעֵינָיו וְאַךְ יֵצֵא עֲשָׁנוֹ מִנְּחִירָיו
וְנֶעֶרְמוּ בְּרוּחַ הַדְּאָגוֹת וְכַנֵּד נִצְּבוּ נוֹזְלֵי חֳמָרָיו
וְנִיצוֹצֵי יְקֹד יֵקַד בְּתוֹכוֹ בְּאַפֵּי שַׂעֲרוֹ נִרְאוּ וְאוּרָיו
לְבָנָיו חָשְׁכוּ מִפּוּךְ בְּעֵינָיו וְכֵן אוֹרוּ כְּעֵין סַפִּיר שְׁחָרָיו
וְתַאֲוָה לֶאֱנוֹשׁ נֹעַר וְאֵיכָה יְקַוֶּה תַּאֲוָה אַחַר נְעוּרָיו
אֲהָהּ בָּרַח כְּצֵל לֵיל שַׁחֲרוּתִי וְכָל לַיִל יְגַלּוּהוּ שְׁחָרָיו
וּפֶתִי יִשְּׁנוּ אֹתוֹ הֲתֻלֵי בַּחוּרוֹתָיו יְמֵי זֹקֶן מְעִירָיו
וְשֵׂיבוֹת הָאֱנוֹשׁ צִירֵי אֲסוֹנוֹ וּמִי יָשִׁיב פְּנֵי שֹׁלְחָיו וְצִירָיו
אֱמֶת חַיָּיו עֲלֵי תֵּבֵל כְּהֶבֶל חֲלוֹם רָאָה וְהַמָּוֶת שְׁבָרָיו
צְבָא חֶלְדּוֹ כְּעוֹף יָעוּף וְיָמָיו כְּנוֹצָתוֹ וְהַלֵּילוֹת אֲבָרָיו
וְהַמָּוֶת כְּמוֹ צוֹבֵר וְשַׁחַת כְּמוֹ אוֹצָר וְכָל הַיְקוּם שְׁבָרָיו
אֱמֹר לָאִישׁ אֲשֶׁר רוֹמָה יְהַלֵּךְ עֲלֵי אֶרֶץ וְיָדוּשׁ  אֶת עֲפָרָיו
לְאַט עַל שֹׁכְנֵי בִּטְנָהּ לְאַט לִי לְחוּמֵי יוֹלְדוֹתָיו הֵם וְהוֹרָיו
וְאֵיךְ יֵלֵךְ נְטוּי גָּרוֹן וּבֵינוֹת פְּעָמָיו חָצְבוּ יָמִים קְבָרָיו
מְקוֹם אַרְמוֹן יְהִי מִדְבַּר יְשִׁימוֹן וְתַחַת קוֹר חֲדָרָיו חֹם חֲרֵרָיו
כְּמִקְרֵה הַכְּסִיל יִקְרֶה חֲכָמִים וּפֶגַע זֵד יְהִי פֶּגַע נְבָרָיו
כְּאֵשׁ תִּבְעַר עֲצֵי יַעַר וְתַשְׁוֶה אֲרָזָיו עֵת תְּלַהֵט לַחֲצִירָיו
לְזֹאת חָפוּ פְּנֵי חָפִים בְּעוֹלָם וְנָזֹרוּ אֲחֹרַנִּית נְזִירָיו
וְנָעוּ מַעְגְּלֵי יֹשֶׁר לְבָנִים אֲשֶׁר בָּנוּ וְשֻׁפְּכוּ אֲשֻׁרָיו
יְקֻלַּל דּוֹר מְכַבֵּד אֶת נְקַלָּיו בְּלִי צֶדֶק וּמַקְלֶה אֶת גְּבִירָיו
וְאָסַר לַעֲשִׁיר כִּילַי וְלוֹרִיש נְדִיב לֵבָב וּמִי יָנִיא אֱסָרָיו
וְהֵרִים יָד עֲבָדִים עַל אֲדֹנִים וְשָׂם מִמְשָׁל לְנָשָׁיו עַל זְכָרָיו
וְיַד נָבָל תְּקַבֵּץ בָּר וְשׁוֹעַ מְשַׁוֵּעַ לְלַקֵּט בֵּין עֳמָרָיו
וְזֹאת עֵצָה יְעוּצָה מִלְּפָנִים וְיַד הָאֵל נְטוּיָה עַל יְצוּרָיו
וְאֵיךְ אֶדְרֹשׁ אֲנִי מֵהַזְּמָן אֶת אֲשֶׁר לֹא מָצְאוּ מֵאָז יְשָׁרָיו
הֲכוּשִׁי יַהֲפֹךְ עוֹרוֹ וְגֶבֶר חֲבַרְבּוּרוֹת יְשַׁנֶּה מִנְּמֵרָיו
וּמִי אֵל עִוְּתוֹ אַתְּ לֹא תְּתַקֵּן עֲדֵי שָׂב יִהְיֶה שָׁב אֶל בְּחוּרָיו
וְהוּא גַּלְגַּל אֲשֶׁר יָרוּץ כְּחֶפְצוֹ וְאֵין גַּלְגַּל יְסוֹבֵב לַאֲחוֹרָיו
בְּאַחֲרִית הַזְּמָן בָּאתִי וּבָאוּ בְּרֵאשִׁיתוֹ סְגֻלַּת כָּל גְּבָרָיו 
וְהִשְׁקָמוֹ גְּבִיעֵי יֵין יְדִידֹת וְהֵצַר לִי מְצוֹת שִׁמְרֵי שְׁמָרָיו
וְכָל גִּזְרֵי לְבָבִי אָץ לְהַרְחִיק וְאֵיךְ יִשְׁקֹט וְהִתְפָּרְדוּ גְּזָרָיו
וְהִפְאָם אַךְ לְפָאֵר אֶת אֲפָסָיו בְּמַרְאֵיהֶם וְלָאִיר אֶת עֲבָרָיו
וְהֵם הָיוּ לְבֵית חֶסֶד כְּפִנּוֹת וּמִכָּל שֹׁד אֲשֶׁר יָבוֹא כְּקִירָיו
לְאַט בִּתַּר לְבָבִי נוֹד וְשָׂם פִּיד בְּיַד לַפִּיד וְעָבַר בֵּין בְּתָרָיו
וְקִירוֹתָיו מְאֹד אִבַּד וְשִׁבַּר וְאַךְ לֹא סָר לְבַכּוֹת עַל שְׁבָרָיו
וְאֵיךְ אֶשָּׂא יְגוֹן עוֹלָם וְהִנֵּה זְמָמַי לֹא יְכִילוּן כָּל הֲרָרָיו
תְּמוֹלִי יַחֲמֹד יוֹמִי וְלֵילִי לְרַגְלִי חָמְדוּ אֹתוֹ בְּקָרָיו
וְלֹא נִחַל כְּבוֹדִי נוֹד וְשַׁחַל הֲיִתְחַלְחֵל בְּצֵאתוֹ מִיְּעָרָיו
וְיוֹם מִסֻּבְּכוֹ יַעַל יְחַנֵּק לְלִבְאֹתָיו וְיִטְרֹף אֶת כְּפִירָיו
וְהַשֶּׁמֶשׁ בְּהַחְלִיף מַעֲלוֹתָיו בְּחוּג שַׁחַק הֲיַחְסְרוּ מְאוֹרָיו
יְרִיבוּנִי לְנַחֵם אֶת לְבָבִי לְנוּד רֵעָיו וְעַל אֶרֶץ מְגוּרָיו
וְאִם יִמְצָא כְּאַדְמָתוֹ אֲדָמָה אֱמֹר אַיֵּה חֲבֵרִים כַּחֲבֵרָיו
אֲסַכֵּל אֶת עֲצַת נַפְשִׁי בְּתוֹךְ עָם כְּנִמְהָרָיו וְלִבִּי מִמְּהִירָיו
וְאִוָּאֵל בְּיַד כֶּסֶל זְמַנִּי עֲדֵי שַׁבְתִּי כְּאֶחָד מִבְּעָרָיו
אֲהָהּ מֵתָה תְּעוּדָה בַּחֲיוֹתָם וְסָף הַשִּׁיר וְכָל יֹדְעָיו וְשָׁרָיו
וּמִי יוּכַל לְכֹד אֶת מַעְבְּרוֹתָיו וּמִי יָרוּץ לְהַשִּׂיג אֶת מְצָרָיו
וְהֵם הֵם לִקְּשׁוּ כֶּרֶם תְּבוּנָה וְיַחַד שִׁחֲתוּ חִנָּם זְמֹרָיו
וְלֹא הֵשִׂיר זְמָן שִׁירִי עֲדֵי כִּי בְּעַד הַשָּׂר יְכוֹנֵן מַאֲמָרָיו
וְלֹא יָקַר בְּעֵין תֵּבֵל עֲדֵי כִּי בְּשָׂמָיו נָפְחוּ עָלָיו וּמוֹרָיו
וּמִיּוֹם עֻלְּפוּ בָּתָּיו בְּסַפִּיר תְּהִלּוֹתָיו וּבִפְנִינֵי פְּאֵרָיו
וּמִיּוֹם רֻקְּמוּ טוּרָיו בְּזִכְרוֹ הֲלֹא מִיַּהֲלוֹם רַבּוּ מְחִירָיו
כְּתָבָהוּ בְּעֵט בַּרְזֶל זְמַנִּי עֲלֵי מִצְחוֹ בְּצִפָּרְנֵי שְׁמִירָיו
גְּבִיר הֹסִיף עֲלֵי חֶסֶד אֲבֹתָיו וְכַשֹּׁרֶשׁ אֱמֶת יֵלְכוּ קְצִירָיו
אֲשֶׁר בָּהֶם זְמָן הִכְתִּיר וּבִשְׁמָם יְפָאֵר אַחֲרֵי מוֹתָם סְפָרָיו
כְּזַיִת רַעֲנָן לַחְסוֹת בְּצִלּוֹ וּמָן יֵרֵד כְּגֶשֶׁם עַל אֲמִירָיו
וְהֵלֶךְ מִדְּבַשׁ חֶסֶד לְפָנָיו יְקַנְאֻהוּ יְמֵי עוֹלָם יְאֹרָיו
וְלֹא יִיבַשׁ יְמֵי קַיִץ וְחֹרֶף הֲכִי תּוֹךְ גַּן אֱלֹהִים הֵם מְקוֹרָיו
אֲנָשִׁים שָׁעֲרוּ עֹשֶׁר בְּנַפְשׁוֹ וּלְזֹאת דָּפְקוּ סִפֵּי שְׁעָרָיו
וְלֹא יָרְדוּ עֲלֵי תָּמֵר עֲיֵפָיו עֲדֵי בּוֹ מָצְאוּ צוּפֵי תְּמָרָיו
יְמַלֵּא מַחְסוֹר רָשִׁים נְדָבָה וְיוֹסִיף הוֹן וְעֹשֶׁר לַעֲשִׁירָיו
כְּטַל שַׁחַק אֲשֶׁר יֵרֵד וְיַחַד יְשֻׂשׂוּם בּוֹ פְּנֵי מִדְבָּר וְעָרָיו
וְהָרֻחוֹת בְּחָכְמָתוֹ יְחַיֶּה וְרֹעֶה נֶאֱמָן יִשְׁמֹר עֲדָרָיו
וְיִתְרוֹנֵן זְמָן מִיֵּין אֲהָבָיו וְאִם יָשִׁיר עֲלִילוֹתָיו זְמִירָיו
וְאֹפֶל לוּ יְלֻבַּשׁ מַהֲלָלָיו אֲזַי עָדְפוּ עֲלֵי שֶׁמֶשׁ וְאוֹרָיו
לְבָבוֹ יָם וְהֵן עֵטָיו כְּשׂוֹחִים לְלַקֵּט אֶת בְּדוֹלְחָיו וְדָרָיו
אֱמֹר לַאֲשֶׁר יְדַמּוּהוּ לִסְגָנֵי זְמָן אוֹ עָרְכוּ אֹתוֹ לְחֹרָיו
צְבָא רוֹם שַׁאֲלוּ בַּעֲדוֹ וְתִרְאוּ הֲדִבְרֵיכֶם יְקוּמוּן אוֹ דְּבָרָיו
וְעֹרֵךְ מֵאֱנוֹשׁ אֹתוֹ לְשָׂרָיו אֱמֶת חוֹזָיו יְדַמֶּה אֶל כְּמָרָיו
וּמִי זֶה אִישׁ אֲשֶׁר עִמּוֹ יְרוֹצֵץ הֲסוּס דֹּהֵר יְהִי רָץ עִם עֲיָרָיו
אֲנַחְנוּ בַּעֲלֵי מוּסָר כְּדֶשֶׁא עֲלֵי אֶרֶץ וְאָכֵן הוּא שְׂעִירָיו
לְשׁוֹנוֹ עֵט וּמַעֲלָלָיו מְגִלָּה וְשִׁירוֹ מֹר וּמַהֲלָלָיו צְרוֹרָיו
אֲסִיר תַּאֲוָה כְּתָב יָדוֹ מְחַכֶּה וְאוּלַי בּוֹ יְהִי מַתִּיר יְתָרָיו
וְנֶאֱסָר בַּעֲבוֹת עֹנִי קְרָא נָא שְׁמוֹ עָלָיו וְיִמַּסּוּ אֲסוּרָיו.
## 
## 
## כרוב ממשח אשר: (רי"ט)
כְּרוּב מִמְשַׁח אֲשֶׁר שַׁחַק דְּבִירְךָ וְאָכֵן עַל פְּנֵי אֶרֶץ מְגוּרָךְ
וְאוֹתָהּ לַהֲדֹם רַגְלְךָ תְּאַוֶּה וְעָשׁ תַּחְמֹד הֱיוֹתָהּ לְךָ לְמִדְרָךְ
וְגַרְתָּ עִם בְּנֵי אִישִׁים וּבֵינוֹת בְּנֵי אֵלִים וְאַבְנֵי אֵשׁ מְדוֹרָךְ
וְהֵאַרְתָּ פְּנֵי תֵּבֵל עֲדֵי בָּהּ מְאוֹרִים יֵלְכוּ חֹשֶׁךְ לְאוֹרָךְ
שְׂמַח שֹׁכֵן מְעוֹן חֶסֶד בְּטֶרֶם תְּהִי שֹׁכֵן כְּהַיּוֹם אֶת חֲצֵרָךְ
וְנֹסֵעַ לְבֵית אַרְמוֹן בְּעֶזְרַת אֲשֶׁר עַל כֹּל מְשַׂנְאֶיךָ עֲזָרָךְ
לְבֵית מִדּוֹת בְּחָרוֹ לְךָ אֲשֶׁר בְּךָ סְגֻלָּה מִבְּנֵי חֶסֶד בְּחָרָךְ
פְּתָחָיו יִשְׁקְדוּ מַלְכֵי אֲדָמָה יְמוֹת עוֹלָם לְלַחֵךְ אֶת עֲפָרָךְ
וְדָע לוֹבֵשׁ מְעִיל צֶדֶק וְחֹבֵשׁ פְּאֵר שֵׂכֶל וְהַמַּדָּע אֱזוֹרָךְ
הֲכִי בִּינָה לְרַגְלְךָ אֵל בְּרָאָהּ וְהַחָכְמָה יְצָרָהּ בַּעֲבוּרָךְ
וְיוֹם יִתְפָּאֲרוּ שָׁרִים בְּגֵאֶה שְׁחוֹחַ נַפְשְׁךָ שַׂמְתָּ פְּאֵרָךְ
לְךָ לֵבָב יְשִׂיחֲךָ לְהַעֲשִׁיר חַסְרֵי הוֹן וְאִם תִּישַׁן יְעִירָךְ
וְיוֹם יוֹם תִּגְמְלֵנוּ רֹב חֲסָדִים גְּמָלוּנוּ זְקֵנֶיךָ וְהוֹרָךְ 
דְּבַר עַוְלָה בְּךָ לֹא מָצְאוּ מַלְאֲכֵי מָרוֹם וְאֵיךְ אִישִׁים בְּדוֹרָךְ
כְּאִלּוּ אֵל עֲלֵי חֶפְצְךָ בְּרָאֲךָ וְעַל אַוַּת לְבָבְךָ יְצָרָךְ
עֲלֵי יָרֵךְ חֲגוֹר חֶרֶב תְּשׁוּעָה וְקוּם הַשָּׂר רְכַב וּצְלַח הֲדָרָךְ
וּמִפַּחַד הֱיֵה שָׁלֵו בְּתוֹךְ הֵיכְלֵי עֹנֶג וְרָע בָּם לֹא יְגֻרָךְ
וְעֵינָיו יִהְיוּ שָׁמָּה וְלִבּוֹ לְבַל תִּמְעַד לְעֹלָמִים אֲשֻׁרָךָ
וְאַל תִּרְאֶה עֲדֵי זֹקֶן מְצוּקִים אֲשֶׁר רָאָה לְבָבִי וַאֲנִי רָךְ
וְיַחְזִיק אֶת יְמִין עֻזְּךָ אֲשֶׁר מֵאֱנוֹשׁ לִבִּי מְאֹד הִבְהִיל וְהֵרַךְ
וְזִיו אוֹרְךָ יְהִי מֵאִיר לְאָפְלִי וּמִבִּרְכָתְךָ בֵּיתִי יְבֹרַךְ.
## 
## 
## 
## 
## כל עבדי תבל: (ר"כ)
כָּל עֹבְדֵי תֵּבֵל בְּעֹז וּבְפֶרֶךְ הִיא תֶּאֱנַף בָּכֶם וְתֹאבְדוּ דֶּרֶךְ
תַּשְׁפִּיל אֲשֶׁר תָּרִים וְתוֹרִישׁ כֹּל אֲשֶׁר תַּעֲשִׁיר וְתַלְבִּישׁ לֵב חֲזָקִים מֹרֶךְ
אַל תַּחַמְדוּ מִכֹּל חֲמֻדוֹת אָצְרָה כִּי אִם מְעַט לִהְיוֹת לְמִחְיָה צֹרֶךְ
הָכֵן לְךָ צֵדָה אֲחִי מָוֶת לְבַל תִּיעַף הֲכִי רַב מִמְּךָ הַדֶּרֶךְ.
## 
## 
## חתן וכלתך: (ר"כ)
חָתָן וְכַלָּתְךָ אֲדוֹן עוֹלָם יְצַו לָכֶם בְּרָכוֹת מִמְּרוֹמֵי עֶרֶץ
שִׂמְחָה וְשָׂשׂוֹן יִשְׁכְּנוּ תָּמִיד בְּבָתֵּיכֶם וְשַׁלְוָה כָּל יְמֵי הָאָרֶץ
חֵילְכֶם יְהִי בָּרוּךְ בְּעֹשֶׁר גַּם רְכוּשׁ גָּדוֹל וּמִקְנֶה רַב וְיִפְרֹץ פֶּרֶץ
תִּזְכּוּ רְאוֹת בָּנִים בְּנֵי בָּנִים עֲדֵי יֹאמְרוּ הֲכִי בֵּיתְכֶם כְּמוֹ בֵּית פֶּרֶץ.
## 
## 
## המסלע לך: (רכ"א)
הֲמִסֶּלַע לְךָ לִבָּה חֲרוּשָׁה וּמִצֹּר נַפְשְׁךָ עַזָּה וְקָשָׁה
וְגִיד בַּרְזֶל לְבַד עָרְפְּךָ בְּחֶבְרַת בְּנֵי הֵפֶךְ וּמִצְחֶךָ נְחוּשָׁה
פְּעָלֶיךָ בְּפִי יָמִים לְחִידָה וְחַטָּאתְךָ עֲלֵי מִצְחָם חֲרוּשָׁה
נְגִינַת יֹשְׁבֵי נֹף הִיא וְשִׂיחַת בְּנֵי תַּרְשִׁישׁ וְכָל גָּרֵי אֱלִישָׁה
לְשִׁמְעָהּ חָפְרוּ זָרִים וּבֹשׁוּ וּפָנֶיךָ לְבַד אֵינָהּ מְבִישָׁה
בְּתֵבֵל הֶאֱמַנְתָּ כִּי רְאִיתָהּ בְּיָדְךָ כְּמוֹ שִׁפְחָה כְּבוּשָׁה
תְּפַתְּךָ בְּסוּת שָׁנִי וְתַסִּית לְבָבְךָ בְּאֶשְׁפָּר וַאֲשִׁישָׁה
דְּעֶה כִּי תַּהְפֻּכוֹת לָהּ כְּזוֹנָה נְצֻרַת לֵב וְשִׁית אִשָּׁה קְדֵשָׁה
בְּטֶרֶם תִּהְיֶה נִשֵּׂאת לְגֶבֶר תְּחַשֵּׁב אֵיךְ תְּהִי מֶנְהוּ גְּרוּשָׁה
וְעַד לֹא מַעֲלָה תִּבְנֶה תְּהָכִין כְּלִי מַפָּץ עֲשֹׂה אֹתָהּ נְתוּשָׁה
וּמֵאָז הַזְּמָן פִּתָּה פְּתָאִים כְּמוֹתְךָ וְהֵתֶל בָּם וְהִשָּׁה
שְׁמַע בֹּגֵד בְּנֶאֱמָנָיו וּבֶגֶד לְאִישִׁים בִּלְתְּךָ מַכָּה אֲנוּשָׁה
הֲתִשְׁכַּח גּוֹמְלֵי נַפְשְׁךָ אֲהָבִים בְּעֵת הָיְתָה בְּעִי יָגוֹן נְטוּשָׁה
וְתִתְגָּאֶה הֲכִי תִּשְׁכֹּן לְבָדָד כְּגַן רָוֶה וְנַפְשֵׁנוּ יְבֵשָׁה
בְּפֹעַל כַּפְּךָ תָּעֹז כְּמֹשֵׁל וְאַתְּ מָשָׁל בְּפִי כָּל אִישׁ וְאִשָּׁה
וְאֵיכָה מֵחֲמַס אַחִים כְּלִמָּה יְמֵי עַד לֹא תְּכַסֶּךָּ וּבוּשָׁה
וְלֹא תָּנוּד לְמִי נָד מִמְּעוֹנוֹ וְאַרְצוֹ מִפְּנֵי חֶרֶב נְטוּשָׁה
וְלֹא תָּחִישׁ לְנַחְמֵהוּ וְכַמָּה לְסַעֵד לִבְּךָ נַפְשׁוֹ מְחִישָׁה
וְלֹא תָּרוּץ דְּרֹשׁ אֹתוֹ וְנַפְשׁוֹ לְחֶפְצְךָ שָׂם יְמוֹתֶיהָ דְּרוּשָׁה
וְתִלְעַג לַאֲשֶׁר נוֹקַשׁ בְּפִשְׁעוֹ כְּמוֹ צִפּוֹר אֲשֶׁר בַּפַּח יְקוּשָׁה
לְצוּר נוֹחִיל וְלֹא לְךָ כִּי בְּיָדוֹ צְרִי נֶפֶשׁ מְאֹד דַּלָּה וְרָשָׁה
וְאוּלַי הַזְמָן יָרֵךְ לְבָבוֹ אֲשֶׁר אִמֵּץ בְּלִי פֶּשַׁע וְהִקְשָׁה
וְאוּלַי קוֹל גְּבוּרָה עַל בְּנֵי יוֹם יְהִי לָנוּ תְּמוּרַת קוֹל חֲלוּשָׁה
וְשִׁיר חָדָשׁ נְחַדֵּשׁ אָז עֲלֵי אַף בְּנֵי בֶּגֶד לְצוּר יַעַשׂ חֲדָשָׁה.
## 
## 
## הניאני זמן: (רכ"ב)
הֱנִיאַנִי זְמָן סוֹפוֹ כְרֹאשׁוֹ / וְהֶלְאַנִי אֲכֹל צוּפוֹ כְּרוֹשׁוֹ,
וְנִסִּיתִי יְמֵי הַבְלֵי פְעָלָיו / וְכָל־צִדְקוֹ מְצָאתִיהוּ כְּכַחְשׁוֹ,
וְכָל יוֹם יַהֲלֹךְ אֶבְכֶּה תְּמוֹלוֹ / וְלַיִל יַעֲבֹר אָנוּד לְאַמְשׁוֹ,
וְאִם חָדָשׁ יְהַרְאוּנִי יְלָדָיו / לְיָרְאֵנִי – כְּבָר הָיָה חֲדָשׁוֹ,
וּבוֹ לֹא אַאֲמִין, כִּי שָׁוְא יְדַבֵּר, / וְרוֹשׁ פֶּתֶן יְהִי צוֹפֵן בְּדִבְשׁוֹ,
וּמֵאָז יַחֲלִיף נוּחוֹ בְנוּעוֹ / וְאֶת־עָשְׁרוֹ יְהִי מֵמִיר בְּרִישׁוֹ,
וְיָכִין פַּעֲמֵי סֶכֶל, וְרִשְׁתּוֹ / לְיַד מַשְׂכִּיל יְהִי פֹרֵשׂ וּמוֹקְשׁוֹ,
וְיַשְׁוֶה אֶת־כְּפִירָיו לַעֲיָרָיו / וְיַעְרֹךְ אֶלְגְּבִישׁוֹ אֶל גְּבִישׁוֹ,
וְיָרֵא מִפְּנֵי צוּרוֹ וְחָרֵד / לְמִדְבָּרוֹ – לְפִי חַרְבּוֹ חֲלָשׁוֹ.
וּפֶתִי יַחֲשֹׁב רִגְעוֹ כְיוֹמוֹ / לְהִתְעַשֵּׁר, וְאֶת־יוֹמוֹ כְּחָדְשׁוֹ;
וְלֹא בָן כִּי אֲשֶׁר יִקְנֶה לְאֶחָד / הֲכִי הוּא מִן יְדֵי אַחֵר יְרָשׁוֹ,
וְכִי כַסְפּוֹ יְהַכְלִימוֹ בְחַיָּיו / בְּעֵין צוּרוֹ בְיוֹם מָוֶת יְבִישׁוֹ.
וּמַה־בֶּצַע בְּהוֹן יֶהְבַּל – וְתַעַל / לְאַפּוֹ צַחֲנַת דָּמוֹ וּבָאְשׁוֹ,
וְתֵבֵל בֵּין מְבַקְשֶׁיהָ כְּפֶגֶר / יְרַד כָּל אִישׁ יְנַתֵּחַ לְנַפְשׁוֹ,
לְזֶה יָרֵךְ וְזֶה כָתֵף, וְכַמָּה / אֱנוֹשׁ פִּדְרוּ יְהִי חֶלְקוֹ וּפִרְשׁוֹ,
וְהַמָּוֶת מְרַדֵּף אַחֲרֵיהֶם / וְנֶפֶשׁ כָּל־אֱנוֹשׁ יִקַּח כְּנוֹשׁוֹ,
כְּמוֹ מַגָּל אֲשֶׁר שֻׁלַּח בְּשָׂדֶה / וְאֶת־זַרְעוֹ יְהִי קוֹצֵר כְּלִקְשׁוֹ.
לְךָ, הַתָּם, אֲשֶׁר יִרְאֶה בְאִישׁוֹן / תְּבוּנָתוֹ וְעֵין שִׂכְלוֹ לְטָשׁוֹ,
אֲשֶׁר חָלָה בְמַחֲלָתִי, וְלָזֹאת / אֲנִי מוֹצֵא יְקוֹד לִבּוֹ וְאִשּׁוֹ,
אֲשֶׁר דִּמְעוֹ כְנִטְ[פֵי עָב וְרוּחוֹ] / תְּלַהֵט גַּחֲלֵי תֹפֶת וְנַפְשׁוֹ.
וְאֵיךְ יִחְיֶה אֲשֶׁר לַהַב בְּקִרְבּוֹ / וְיֵרָאוּ אֲפִיקֵי יָם בְּרֹאשׁוֹ.
וְיִקָּרַע סְגוֹר לִבּוֹ, לְמַעַן / קְשׁוּרָה הָיְתָה נַפְשׁוֹ בְנַפְשׁוֹ,
וּמַה־לִּבְכּוֹת לְאִישׁ עָטָה עֲנָוָה / וְהַצֶּדֶק מְקוֹם מַדּוֹ לְבוּשׁוֹ,
וּפָשַׁט מַחְלְצוֹת גֵּאָה וְחָמַד / פְּאֵר חֶסֶד וּמִנֹּעַר חֲבָשׁוֹ,
וְצִיר הָיָה לְדֶלֶת הַתְּעוּדָה / וּבְרִיחַ לְמִשְׁכַּן תֹּם וְקַרְשׁוֹ,
וּמָוֶת רָץ כְּבוֹד יַעְרוֹ לְשׁוֹטֵט / וְכַרְמֶל וַעֲדֵי טָרַף לְיָשׁוֹ,
וְהָרוּחַ בְּעֵת תֶּחְזַק יְהַשְׁלִים / עֲצֵי רֹתֶם וְתַפִּיל אֶת־בְּרוֹשׁוֹ,
וְהָאֹפֶל יְכַס שֶׁמֶשׁ וְסַהַר / וְלֹא יַחְשִׁיךְ כְּסִיל שַׁחַק וְעָשׂוֹ.
אֲחִיהוּ, חֲיֵה לָעַד וְאַל נָא / תְּהִי יָרֵא וְרַךְ הַלֵּב אֲנוּשׁוֹ.
הֲכִי כָל הַיְּקוּם נוֹצַר לְחֶרֶץ / וְכָל הוֹיֶה עֲפַר אֶרֶץ לְבוּשׁוֹ,
וְשֹׁרֶשׁ הָאֱנוֹשׁ עָפָר וְאוֹתוֹ / בְּעַל־כֹּרַח יְהִי מוּשָׁב לְשָׁרְשׁוֹ,
וְגַלְגַּל עַל מְרוּצָתוֹ וְכָכָה / יְרֵחוֹ עַל תְּקוּפָתוֹ וְשִׁמְשׁוֹ,
לְיַשֵּׁב הָאֲדָמָה מַהֲלָכוֹ / בְּבוֹא יַלְדּוֹ וְהַסִּיעַ יְשִׁישׁוֹ,
וְאִם חָלַף סְפִיחַ הָאֱמוּנָה / הֲלֹא מִיָּדְךָ נֹאכַל סְחִישׁוֹ.
לְזֹאת הַשְׁקֵט וְהִנָּחֵם, וְהַתָּם – / אֲשֶׁר יִצְרוֹ בְּיַד שֵׂכֶל כְּבָשׁוֹ,
וְהוּא נָסַע לְבֵית מוֹעֵד לְכָל־חַי / וּמַרְגֹּעַ אֲשֶׁר מֵאֵל דְּרָשׁוֹ,
וְשָׁם יִקְצֹר אֲשֶׁר זָרַע, וְאַשְׁרֵי / כְּמוֹתוֹ אִישׁ אֲשֶׁר יִקְצֹר חֲרִישׁוֹ,
וְיִתְלוֹנֵן בְּצֵל שַׁדַּי וְטוּבוֹ / וְנַפְשׁוֹ תֶחֱסֶה בִּכְנַף קְדוֹשׁוֹ.
## 
## 
## לא פצעו ימים: (רכ"ד)
לֹא פָצְעוּ יָמִים עֲדֵי חָבָשׁוּ / וַיְקוֹמְמוּ בִנְיָן וְכֵן נָתָשׁוּ,
לֹא יָזְמוּ שַׂק הַיְגוֹנִים לֶאֱרֹג / עַד כִּי תְמוּרָתוֹ פְּאֵר חָבָשׁוּ.
הִתְנַחֲמוּ כִּי יָזְמוּ רָעָה, וְהֵן / יִכָּלְמוּ יוֹם יוֹם וְיִתְבּוֹשָׁשׁוּ.
סָמְכוּ בְתַנְחוּמִים לְבָבוֹת יָצְאוּ / עַל שֹׁד כְּצֵל עֹבֵר וְכִמְעַט מָשׁוּ.
שָׁבוּ לְחַזֵּק מֵיתְרֵי אֹהֶל אֲשֶׁר / חֶבְלֵי עֲלִיצוּתוֹ בְּאַף נָטָשׁוּ.
כּוֹכְבֵי שְׂמָחוֹת זָרְחוּ פֶתַע בְּבֵית / אֵבֶל וְאָפְלֵי הַנְּהִי גֹרָשׁוּ.
נֻדּוּ אֲשֶׁר נָדוּ וְלִנְהוֹת נוֹעָדוּ / כַּאְשֶׁר בְּנוֹת הַשִּׁיר לְשׁוֹרֵר חָשׁוּ.
הֶרְאָה זְמָן עָרִים אֲשֶׁר לֹא שִׂבְּרוּ / וַיֶּחֱזוּ רֵעִים אֲשֶׁר דָּרָשׁוּ,
נָשְׂאוּ בְרֹן קוֹלָם אֲשֶׁר הִתְחָרְשׁוּ / תָּמִיד בְּמִקְרֵיהֶם וְהִתְלֶחָשׁוּ.
פָּשְׁטוּ בְנֵי שֵׂכֶל לְבוּשׁ יָגוֹן כְּמוֹ / תַחְתָּיו מְעִילֵי צָהֳלָה לָבָשׁוּ,
וַיֵּדְעוּ כִי אֵל לְרַגְלָךְ בֵּרֲכָם / כִּי בָחֲנוּ שֶׁבַע וְכִי נִחָשׁוּ.
אֹרוּ פְאוֹת אֹהֶל אֲשֶׁר נִתַּק לְךָ, / כִּי בוֹ בְנוֹת עַיִשׁ לְהָאִיר עָשׁוּ.
הִנֵּה מְסִבָּתָךְ בְּשַׁחַק נוֹעֲדוּ / תּוֹכָהּ מְאוֹרֵי רוֹם וְהִתְקַדָּשׁוּ.
שֶׁמֶשׁ וְסַהַר אַתְּ וְרַעְיָתָךְ, וְאִם / צֶדֶק וְשָׁלוֹם מֵאֱנוֹשׁ נִפְגָּשׁוּ.
ומָה דְלֵה מֵי גִילְךָ מִתּוֹךְ בְּאֵר / יֶשַׁע, אֲשֶׁר דַּלּוּ וְלֹא יָבָשׁוּ,
וֶאְרֵה לְךָ מִגַּן בְּחוּרִים מִגְדְּנוֹת / חֵן, אֶחֱרוּ כִמְעַט וְגַם בּוֹשָׁשׁוּ.
עֶדְנָתְךָ שָׁבָה וְהֵשִׁיבָה יְמֵי / נֹעַר אֲשֶׁר בָּלוּ וְהֵן חֻדָּשׁוּ.
הִתְבַּשְּׂרָה, כִּי הַזְּמָן חֹמֶר בְּיַד / חֶפְצְךָ וּבָנָיו מִמְּךָ רָגָשׁוּ.
אֶל מַעֲלָתָךְ שָׁאֲפוּ רַבִּים וְאָ/כֵן זָרְעוּ רוּחַ וְסוּפָה דָשׁוּ.
הוֹדוּ לְךָ עָבִים בְּנִדְבַת יָדְךָ / אַף כָּל אֲשֶׁר קָנוּ וְגַם יָרָשׁוּ.
יִזָּכְרוּ לָעַד פְּעָלֶיךָ בְּפִי / תֵבֵל וּבָנֶיהָ וְלֹא יִנָּשׁוּ.
כָּלוּ מְשַׂנְאֶיךָ בְּאֵשׁ קִנְאָה בְּמוֹ / עָשָׁן וְאֵינֵימוֹ בְּעֵת בֻּקָּשׁוּ.
קַח לָךְ תְּשׁוּרַת דוֹד, פְּצָעָיו עָצְמוּ / חִנָּם וְלֹא זֹרוּ וְלֹא חֻבָּשׁוּ,
יָמִים הֱנִיעוּהוּ בְלִי פֶשַׁע וְהוּא / בָם לֹא יְהִי נוֹשֶׁה וּבוֹ לֹא נָשׁוּ
אוֹן הַתְּבוּנָה מָצְאוּ יָדָיו עֲדֵי / עָשְׁרוֹ, וְאִם מֵהוֹן אֲדָמָה רָשׁוּ.
אֵין לוֹ לְבַד לָשׁוֹן וְעֵט, יִתְחַבְּרוּ / לִסְפֹּר חֲסָדֶיךָ אֲשֶׁר קָדָשׁוּ.
זֶרַע פְּרֻדוֹת מַהֲלָלָיו אַט בְּךָ, / כִּי יַעֲשׂוּ פֶרִי וְלֹא יֶעְבָשׁוּ.
הֵרוֹם וְעַל כָּל־בָּמֳתֵי צָרִים דְּרֹךְ / עַד יִכְרְעוּ אֶצְלָךְ וְיִתְכֶּחָשׁוּ,
כִּי הֵם יְקוֹד אֵיבָה בְלִבָּם יִצְפְּנוּ / וַיַּעֲנוּ רַכּוֹת וְיִתְרוֹשָׁשׁוּ.
כֵּן יִהְיוּ תָמִיד בְּעוֹד חוּג יַהֲלֹךְ, / נִרְאֶה בְשִׂמְחָתְךָ וְהֵם יֵבוֹשׁוּ.
## 
## 
## ומה לי: (רכ"ה)
וּמָה לִי בַּחֲנוֹת בֵּינוֹת פְּרָאִים פְּנֵי הַתֹּם וְהַשֵּׂכֶל יְבִישׁוּן
וְדֹרְשֵׁי הָאֱמֶת לִשְׂרֹף יְאַוּוּ בְּאֵשׁ קִנְאָה וּמוֹכִיחַ יְקֹשׁוּן.
## 
## 
## הוא המדבר: (רכ"ה)
הוּא הַמְדַבֵּר מִבְּלִי לָשׁוֹן דֶּמַע אֲשֶׁר יִגַּר כְּמֵי פִּישׁוֹן 
יֵרֵד מְאָדָּם עַל לְחָיַי כִּי דָּמִי לְפָנָיו יַעֲבֹר רִאשׁוֹן
עַל הַזְּמָן אַפִּי מְאֹד חָרָה וַעֲלֵי יְלָדָיו יֶעֱשַׁן עָשֹׁן
עַל גּוּר יְהוּדָה יִשְׁנוּ עֵינֵי גִּילַי וְעֵינַי מָנְעוּ לִישׁוֹן
הַתָּם אֲשֶׁר תֵּבֵל כְּמוֹ לִבְנַת עַיִן וְהוּא הָיָה לְבַד אִישׁוֹן.
## 
## 
## אליכם אמונים: (רכ"ו)
אֲלֵיכֶם אֱמוּנִים / בְּחֵיק הָאֱמוּנִים / מְתֵי רַעֲיוֹנִים / כְּבָרָק לְטוּשִׁים,
אֲדוֹנֵי קְהִלּוֹת / וְאַדְנֵי תְהִלּוֹת / מְפִיצִים תְּהִלּוֹת / לְכָל אוֹר מְבִישִׁים,
וְנֵרוֹת בְּאֹפֶל / זְמַנִּים, וְעֹפֶל / וּמִסְעָד לְנוֹפֵל / וּמִשְׁעַן יְקוּשִׁים,
וְצַהְלַת עֲצֵבִים / וְרִפְאוּת כְּאֵבִים / וְאוֹצַר רְעֵבִים / וְעֹשֶׁר לְרָשִׁים,
יְדֵי תֹם לְחַזֵּק / וְעָוֶל לְהָדֵק / וְחַפִּים לְצַדֵּק / חֲנֵפִים לְהַאֲשִׁים,
פְּזוּרִים לְהַקְהִיל, / עֲגוּמִים לְהַצְהִיל, / חֲרֵדִים לְהַאְהִיל, / חֲרֵרִים לְהַנְשִׁים,
עֲתִידִים נְכוֹחוֹת / לְהוֹרוֹת וְצַחוֹת, / וְיַשֵּׁר אֳרָחוֹת / לְשֵׂטִים וְעִקְשִׁים,
צְנוּעֵי לְבָבוֹת / כְּפִירֵי קְרָבוֹת / מְתוּקֵי אֲמָרוֹת / לְמָרֵי נְפָשִׁים,
וְשָׁרִים, אֲבָל הֵם / כְּשָׂרֵי אֱלֹהִים / קְדוֹשִׁים, וְאָכֵן / כְּקֹדֶשׁ קֳדָשִׁים,
בְּקִרְבָּם נְשָׁמוֹת / וְהֵם עַל מְרוֹמוֹת / בְּמִשְׁכַּן נְעִימוֹת / וְחַיּוֹת קְדוֹשִׁים,
צְמֵאִים כְּמֵהִים / לְטוּב הָאֱלֹהִים / וּמַעְלוֹת גְּבוֹהִים / לְאַחֵז מְחִישִׁים,
וְגוּפוֹת בְּתֵבֵל / רְאוֹת שֹׁד וְתֶבֶל / יְמֵיהֶם בְּהֶבֶל / וּמִגֵּו גְּרוּשִׁים,
תְּפַתֶּה בְגִילָהּ / וְתַשִּׁיא בְחֵילָהּ, / אֲסוּרִים בְּכַבְלָהּ / וְאִם הֵם נְטוּשִׁים,
וְתוֹלִיד פְּתָאִים / בְּנֵי אִישׁ קְרוּאִים, / בְּעֵין כֹּל פְּרָאִים, / בְּעֵינָם אֲנָשִׁים,
וְהֵם הַמְּרֵעִים / וְנִרְאִים כְּרֵעִים, / וְהֵם הַצְּבוּעִים / בְּצֶבַע נְחָשִׁים.
לְהַרְחִיב גְּרוֹנָם / וְהַאְרִיךְ לְשׁוֹנָם / וְלִנְשֹׁךְ בְּשִׁנָּם / וְאֵין לָם לְחָשִׁים,
אֲנוּשִׁים לְשַׁבֵּר / וְזֵדִים לְגַבֵּר / וְאַיֵּה מְדַבֵּר / עֲלֵי לֵב אֲנוּשִׁים?
וְאָזְנָם פְּתוּחָה / וְעֵינָם פְּקוּחָה / וְלִפְנֵי נְכוֹחָה / כְּעִוְרִים וְחֵרְשִׁים,
לְהָרַע יְהִירִים / שְׂבֵעִים שְׁכוּרִים / בְּלֶחֶם שְׁקָרִים / וּמִיֵּין עֲנוּשִׁים,
חֲנֵפִים וְרֵקִים / בְּפָנִים חֲזָקִים / כְּנָחוּשׁ יְצוּקִים / וְנַפְשׁוֹת קְדֵשִׁים,
עֲלִילוֹת לְבַקֵּשׁ / סְלוּלוֹת לְעַקֵּשׁ / וְחִנָּם לְנַקֵּשׁ / לְחַיִל כְּנוֹשִׁים,
וְאֹרְגִים בְּגָדִים / בְּחָמָס אֲפוּדִים / וְעָגִים מְרוּדִים / לְהַאְכִיל וְלָשִׁים,
זְמוֹרֵי פְתָנִים / וְסוּרֵי גְפָנִים / יְקַו אִישׁ עֲנָבִים / וְיַעְשׂוּ בְאֻשִּׁים.
צְאוּ מִנְּוֵיהֶם / וְזַעַף פְּנֵיהֶם / וְטוֹב מִשְּׁנֵיהֶם / מְעוֹנוֹת לְיָשִׁים.
וְסוּרוּ, תְּמִימִים, / לְחֶזְיוֹן חֲכָמִים / וְלֹא אֶל קְסָמִים / וְלִקְרַאת נְחָשִׁים,
לְגִבְעַת לְבוֹנָה / וּמֹר הָאֱמוּנָה / וְגִלְיוֹן תְּבוּנָה / לְזוֹכְרִים וְנוֹשִׁים,
כְּשֶׁמֶן חֲלָקִים / וְכִרְאִי חֲזָקִים / לְגָרוֹן עֲנָקִים / וְצֶפֶת לְרָאשִׁים,
כְּנִטְעֵי עֲרָבִים / לְהוֹרוֹת עֲרֵבִים / בְּצַחוֹת עֲרָבִים / נְבוֹנֵי לְחָשִׁים,
וְחָכְמַת יְוָנִים / כְּנִטְפֵי עֲנָנִים / וְנַחְלֵי עֲדָנִים / כְּיָם לֹא יְבֵשִׁים,
עֲגִילֵי מְלִיצוֹת / נְזָמִים לְעֵצוֹת / צְבִי מַחֲלָצוֹת / וְעֶדְיֵי לְחָשִׁים,
יְסוֹדוֹת וְיָדוֹת / לְכִסְאוֹת תְּעוּדוֹת / מְשָׁלִים וְחִידוֹת / עֲלֵיהֶם קְרָשִׁים,
חֲלִי צַוְּארֵיהֶם / וְתוֹרֵי לְחֵיהֶם / חֲכָמִים עֲלֵיהֶם / מְיַדִּים חֲלָשִׁים.
נְגִידֵי אֲמָרִים / לְהַחְכִּים וְלַעְרִים / מְתוּקִים וּמָרִים / וְרַכִּים וְקָשִׁים,
לְגַלּוֹת כְּסוּיִים / וְכַסּוֹת גְּלוּיִים / לְחַדֵּשׁ בְּלוּיִים / וּבַלּוֹת חֲדָשִׁים,
לְיַשֵּׁב מְעוֹנִים / לְאִישִׁים מְבִינִים / וְהַחְרִיב לְשׁוֹנִים / נְוֵיהֶם וְלַשִּׁים.
וְאֵלֶּה יְלָדִים / לְשִׂכְלִי מְעִידִים / וְאִם הֵם עֲבָדִים / בְּצוּר פִּי כְבוּשִׁים,
בְּנֵי רַעֲיוֹנַי / וְנוֹזְלֵי עֲנָנַי / לְפִי צוּר לְשׁוֹנִי / וְעֵטַי חֲלוּשִׁים,
לְדֵעָה וְחָכְמָה / כְּדֶלֶת וְחוֹמָה / וְסִתְרֵי מְזִמָּה / לְחֶפְצָם דְּרוּשִׁים,
בְּפִיהֶם פְּלָאִים / וְדִבְרֵי נְבִיאִים, / תְּרוּפַת חֳלָאִים / וְעֹז נֶאֱנָשִׁים.
לְאִישׁ מֵעֲלוּמִים / בְּבָאֵר עֲלֻמִּים / רְגָעָיו כְּיָמִים / וְיָמָיו חֳדָשִׁים,
מְפָאֵר בְּמַעְנָיו / אֲבוֹת שִׁיר וּבָנָיו / וְנָעִים לְפָנָיו / הֲרָרִים וּמָשִׁים,
וְנוֹסְעִים וְחוֹנִים / בְּאַרְצוֹת מְבִינִים / וְהֵם שַׁאֲנַנִּים / בְּבֵיתָם כְּנָשִׁים,
וְלִמֵּד לְרֵעִים / תְּבוּנוֹת וְדֵעִים / וְאֵיךְ הֵם רְצוּעִים / וְיָצְאוּ כְּחָפְשִׁים.
כְּשֻׁלְחָן עֲרַכְתִּיו / כְּלֶחֶם פְּרַשְׂתִּיו / וּמוֹפֵת נְתַתִּיו / לְחַכְמֵי חֲרָשִׁים,
שְׁלַחְתִּיו כְּמַשְׂאוֹת / לְשָׂרֵי בְרִיאוֹת / כְּשֵׂיוֹת בְּרִיאוֹת / וְיֵין הָאֲשִׁישִׁים,
וְלִפְנֵי שְׁוָרִים / – אֲבָל הֵם עֲיָרִים – / כְּלֶחֶם שְׂעוֹרִים / וְכִנְזִיד עֲדָשִׁים,
כְּקֹר מֵי גְבָאִים / לְחֹם הַצְּמֵאִים / וּבִלְבַב מְקַנְאִים / כְּחֻמָּם כְּאִשִּׁים,
מְדַמִּים פְּתָאִים / לְנַכֵּר לְבָאִים / וְלַעְרֹךְ דְּשָׁאִים / לְגֹבַהּ בְּרוֹשִׁים.
הֲיִהְיוּ חֲנֵפִים / בְּתֵבֵל כְּחָפִים / וְשָׂרֵי אֲלָפִים / כְּשָׂרֵי חֲמִשִּׁים?
וְנַחַל עֲדָנִים / כְּמוֹ רוֹשׁ פְּתָנִים / וְעוֹרוֹת גְּדָיִים / כְּעוֹרוֹת תְּחָשִׁים?
וּמִשְׁלֵי חֲכָמִים / כְּהַבְלֵי חֲלוֹמִים / וְאִם אֶלְגְּבִישִׁים / כְּדַר אוֹ גְּבִישִׁים?
וְרֵעֵי מְזִמָּה / כְּרוֹעֵי בְהֵמָה / וְאִם עָשׁ וְכִימָה / כְּעָפָר וְגוּשִׁים?
וְיִפְרוּ צְמָחִים / בְּגַבֵּי צְחִיחִים / וּמַיִם שְׁלוּחִים / הֲיִהְיוּ נְתוּשִׁים?
וְאִם אִישׁ יְאַסֵּף / חֲסָדִים כְּיוֹסֵף / אֲשֶׁר פָּז וְכֶסֶף / לְרַגְלָיו נְדוֹשִׁים,
לְגֶזַע חֲכָמִים / וְנֵצֶר עֲצוּמִים / וְצָעִיר לְיָמִים / וּמַחְכִּים יְשִׁישִׁים,
אֲשֶׁר מִפְעֲלוֹתָיו / כְּפִי עֹז אֲבוֹתָיו / וְאֹרֶךְ עֲבֹתָיו / כְּחֹזֶק שֳׁרָשִׁים,
וְשֹׂרֵף כְּגַחַל / וְשֹׁטֵף כְּנַחַל / וְשֹׁאֵג כְּשַׁחַל / בְּעֶדְרֵי תְיָשִׁים,
קְחָה סוֹד וְחֶבֶר / לְעֶרֶב וְעֵבֶר / וּמָזוֹן וְשֶׁבֶר / לְפִי כָל מְבַקְשִׁים.
עֲלֵה בָם וְהַצְלַח, / הֲכִי הֵם כְּמֶלַח / לְאֹמֶר, וְשֶׁלַח / לְרַדֵּף חֲמוּשִׁים,
וְרוּם עַל גְּבוֹהִים / וְכוֹכְבֵי נְגוֹהִים, / שְׂרֵה עִם אֱלֹהִים / שְׂרֵה עִם אֲנָשִׁים.
## 
## 
## תדד תנומתי: (רכ"ט)
תִּדַּד תְּנוּמָתִי וְלֹא אִישָׁן, כִּי בֵין צְלָעַי מוֹקְדוֹת כִּבְשָׁן,
גִּיחוֹן וּפִישׁוֹן הֵם שְׁתֵי עֵינַי, אַךְ מִנְּחִירַי יַעֲלֶה עָשָׁן.
קַצְתִּי בְחַיַּי מֵרְאוֹת בָּקָר רָעוֹת וְרוֹעוֹת עַל יְדֵי בָשָׁן,
לֹא לִמְּדָם מַלְמֵד וְלֹא עָלָה עַל צַוְּארֵיהֶם עֹל וְעַל רֹאשָׁן.
אֶשְׁאַף לְנִיר אָבוּן, אֲשֶׁר חַסְדּוֹ חָדָשׁ וְחֶסֶד כָּל גְּבִיר נוֹשָׁן,
כִּי כָל־בְּנֵי הַדּוֹר כְּמוֹ חוֹחִים אַךְ הוּא בְתוֹכָם מִלְּבַד שׁוֹשָׁן.
## 
## 
## 
## 
## לפני זמן: (רכ"ט)
לִפְנֵי זְמָן נָשִׁיר בְּטוּב רַחְשֵׁנוּ, / כִּי אֵין יְכֹלֶת בּוֹ לְהַחְרִישֵׁנוּ.
צָרַר בְּנֵי שֵׂכֶל וְטָמַן פַּח לְרַגְלֵיהֶם, וְהוּא נִלְכַּד בְּפַח מוֹקְשֵׁנוּ.
קַמְנוּ בְאֶלְעָזָר בְּגִבּוֹרֵי יְלָדָיו עַד אֲשֶׁר שָׁבוּ כְּחַלָּשֵׁינוּ.
לֹא עָמְדוּ רֶגַע, לְמַעַן שָׁמְעוּ / כִּי הוּא גְבִירֵנוּ וְשָׁלִישֵׁנוּ.
נַכְעִיס בְּנוֹת יָמִים בְּזִכְרוֹ עַד יְאָשׁ / לָעַד בְּאֵפֶר בּוּז לְהַכְפִּישֵׁנוּ,
כַּאֲשֶׁר בְּזִכְרוֹ נִשְׁכְּחָה עָמָל אֲשֶׁר / לֹא נִשְׁכְּחָה בִּשְׁתוֹת לְתִירוֹשֵׁנוּ.
אֵיךְ יוּכְלוּ, הַשַּׂר, הֲבִיאֵנוּ בְצוּלַת צוֹק – וְהֵן יַד חַסְדְּךָ יַמְשֵׁנוּ,
אוֹ נִתְאֲבָה לַעְלוֹת לְבֵית מִקְדָּשׁ – וְאַ/תָּה הוּא כְרוּבֵנוּ וּמִקְדָּשֵׁנוּ,
אוֹ נִזְכְּרָה לוּחוֹת בְּרִיתֵנוּ – וּבַאְרוֹן לִבְּךָ נִגְנַז אֲרוֹן קָדְשֵׁנוּ.
אִם מִצְּדָקוֹת נִפְשְׁטוּ אִישִׁים, פְּשׁוֹט, / הַשַּׂר, פְּאֵר צִדְקְךָ לְהַלְבִּישֵׁנוּ,
אוֹ מִכְּסִילוּת נִטְמְאוּ גוֹיִם – לְאַט / מֵי שִׂכְלְךָ הַזֵּה לְהַקְדִּישֵׁנוּ.
אֵין בִּלְתְּךָ מוֹשֵׁל עֲלֵי תֵבֵל, אֲבָל / נַחְנוּ אֲמִירֵי בִין וְאַתְּ שָׁרְשֵׁנוּ.
בִּשְׂמֹאלְךָ עֹשֶׁר, וְיוֹרֵנוּ הֲלֹא / מִימִינְךָ נִמְשֹׁךְ וּמַלְקוֹשֵׁנוּ.
חָלַק לְךָ הָאֵל עֲלֵי כָל אִישׁ יְקָר / חָלַק לְאִישֵׁנוּ עֲלֵי נָשִׁינוּ.
עֵת אָמְרְךָ שִׁיר חָפְרוּ שָׁרִים, כְּמוֹ / לִפְנֵי מְאוֹרָךְ חָפְרָה שִׁמְשֵׁנוּ.
תִּשְׁאַג כְּגוּר אַרְיֵה וּמַחְשִׁים נֶגְדְּךָ / נַחְנוּ וּמֵאֶרֶץ כְּאוֹב רַחְשֵׁנוּ.
נֹחַם בְּבֶן נַחְמָן לְלִבּוֹת עַל אֲבֹד / מַסְגֵּר קְהָלֵנוּ וְחָרָשֵׁנוּ.
קוּמָה צְלַח וּרְכַב, וְדַע כִּי הַזְּמָן / רָתַם לְמֶרְכַּבְתָּךְ בְּנוֹת עָשֵׁנוּ.
לֹא נֶחֱזֶה לָנוּ יְמֵי נֹעַם בְּכָל / תֵּבֵל וְגִיל, כִּי אִם בְּיוֹם פָּגְשֵׁנוּ
הוֹד תָּאֳרָךְ, וַיְהִי כְּיוֹם סִינַי, וְיָצָאתָ כְּבוֹד עוֹלָם לְהוֹרִישֵׁנוּ.
יָמִים אֲחָדִים יָקְרוּ לִמְאֹד, עֲדֵי / נִפְדֵּם בְּחַגֵּנוּ וְיוֹם חָדְשֵׁנוּ.
לֹא נִמְצְאוּ לָנוּ בְּעוֹלָם כִּי יְמֵי / מָצוֹק, וְהֵם הָיוּ יְמֵי נָפְשֵׁנוּ.
מַה־יָּקְרָה טוֹבָה גְּמַלְתָנוּ בְּיוֹם / יָקְרָה בְּחַסְדָּךְ אֶצְלְךָ נַפְשֵׁנוּ.
אֶצְעַק לְךָ, הַשַּׂר, חֲמַס אִישִׁים אֲשֶׁר / דִּמּוּ בְּהַבְלֵיהֶם לְהוֹבִישֵׁנוּ.
חִטֵּי יְדִידוּת נִזְרְעָה תָמִיד בְּתוֹךְ / לִבָּם, וְאָכֵן יַעֲלוּ בָאְשֵׁנוּ.
חִצִּים חֲשַׁבְנוּם מִבְּנֵי יָמִים, וְכֵן / חִצִּים, אֱמֶת, הָיוּ בְּמוֹרָשֵׁינוּ.
חָשְׁבוּ מְזִמּוֹת תֹּךְ, וְרָעָה יַעֲצוּ, / בִּנְשִׂיא נְשִׂיאֵנוּ לְהַבְאִישֵׁנוּ.
קֶדֶם נְטָעַתְנוּ יְמִין חַסְדּוֹ וּמֵי / טוּבוֹ יְשַׁלֵּחַ לְהַשְׁרִישֵׁנוּ.
חָמְדוּ מְשַׂנְאִים זֹאת וְיַחַד נִדְבְּרוּ / מִנַּחֲלַת הָאֵל לְהוֹרִישֵׁנוּ.
לֹא אָרְבוּ כִּי־אִם עֲצֹר עָב נָשְׂאָה / מֵימֵי יְדִידוֹתַי לְהוֹבִישֵׁנוּ.
כִּמְעַט בְּרָע עָתָק אֲשֶׁר בָּדוּ וְשַׁוְא – / לִגְבִיר יְשֻׁרוּן חִיְּבוּ רֹאשֵׁנוּ.
עַד רָעֲמוּ פָנָיו וְלָשׁוֹן הֶאֱרִיךְ / חִנָּם, וְאֵין טוֹב לוֹ לְהַרְעִישֵַׁנוּ.
כִּי לֹא כְמוֹתֵנוּ יְשִׂימוּן טוֹב לְרָע, / גַּם לֹא לְמָרָה נַהֲפֹךְ דִּבְשֵׁנוּ.
שֵׂכֶל וְנַפְשֵׁנוּ בְּיוֹם בּוֹ יַעְרְכוּ / לִבּוֹת כְּפִירֵינוּ וְלִלְיָשֵׁנוּ
שִׁוּוּ יְמֵי קֶדֶם בְעֵינֵינוּ אֲשֶׁר / חָלְפוּ בְּעָשְׁרֵנוּ יְמֵי רֵישֵׁנוּ.
וַנֶּחֱזֶה עוֹלָם בְּעֵין שֵׂכֶל, עֲדֵי / צוּפָיו בְּפִינוּ עָרְבוּ רוֹשֵׁנוּ.
יָכֹל לְכָל חַיִל, וְלֹא יָכֹל פְּשֹׁט / סוּתֵנוּ אֲמִתֵּנוּ וּמַלְבּוּשֵׁנוּ.
קִנְאָה לְבַשׁ בְּזֹאת, גְּזֹר נֶפֶשׁ, וּמִקֶּשֶׁר בְּלִבּוֹ רוּץ לְהַפְרִישֵׁנוּ.
וַעֲשֵׂה כְּחָכְמָתָךְ, וּבִגְלַל רֹב אֲהָבַי בָּךְ לְאַהְבָתוֹ לְהַגִּישֵׁנוּ,
וּשְׁחִין אֲשֶׁר פָּרַח בְּגַב לִבּוֹ בְּשֶׁ/מֶן טוֹב דְּבָרְךָ לוֹ יְהִי חָבְשֵׁנוּ,
גַּם אֵשׁ תְּשׁוּקָתָךְ בְּמֵעֵינוּ בְּמֵי / מִכְתָּבְךָ כַּבֵּה יְקוֹד אִשֵּׁנוּ,
וֶאְחֹז עֲנָק עַל גַּרְגְּרוֹתֶיךָ יְהִי מִטּוֹב לְשָׁמֵינוּ וְתַרְשִׁישֵׁינוּ.
## 
## 
## תנה כוסי: (רל"א)
תְּנָה כוֹסִי בְּעֵת נָטוּ צְלָלִים / וְהַשֶּׁמֶשׁ יְדֵי אֹפֶל יְנַשֵּׁק
וְרָעוּ עַד מְאֹד פָּנָיו כְּחֹלֶה / וְאֹדֶם תָּאֳרוֹ שֻׁנָּה כְחֹשֵׁק
הֲכִי יֵינִי יְרַדֵּף חֵיל יְגוֹנַי / וְהוּא חַלָּשׁ בְּלִי שֶׁלַח וְנָשֶׁק.
## 
## 
## ותפוח אמת: (רל"ב)
וְתַפּוּחַ, אֱמֶת, אֵל לֹא בְרָאוֹ / לְבַד עֹנֶג לְמֵרִיחַ וְנוֹשֵׁק:
חֲשַׁבְתִּיהוּ – בְּשׁוּר יָרֹק וְאָדֹם / קְבוּצִים בּוֹ – פְּנֵי חָשׁוּק וְחוֹשֵׁק.
## 
## 
## אחי מדע: (רל"ב)
אֲחִי מַדָּע אֲשֶׁר הֵעִיר יְשֵׁנֵי מְזִמָּתוֹ וְיִשֵּׁן תַּאֲוָתוֹ 
יְהָבִין כִּי לְרֹב כַּעַס וְעָמָל אֱנוֹשׁ יוּלַּד וְלַהֶבֶל חֲיוֹתוֹ
וְכָל יָמָיו נְקַלִּים הֵם וְקַלִּים וְעִנְיָן רָע עֲלֵי אֶרֶץ הֱיוֹתוֹ
בְּלֵב רַגָּז יְהִי יוֹמוֹ וְלֵילוֹ בְּעוֹד עַל הָאֲדָמָה תַּחֲנֹתוֹ
מְפַחֵד הוּא זְמָן גִּלּוּ בְּגִילוֹ וּמִתְאוֹשֵׁשׁ לְיֶלֶד מָחֳרָתוֹ
וְהַתִּקְוָה תְּחַדֵּהוּ וְהָעֵת יְהִי נוֹאָשׁ יְגוֹן לִבּוֹ יְמִיתוֹ 
וְיוֹם יִרְצֶה יְהִי שָׁלֵו וְיִשְׁכַּח אֱמוּנָתוֹ בְּעֵת תַּעַל חֲמָתוֹ
וְיָגִיל אִם יְשַׂחֶק לוֹ זְמַנּוֹ וְיִירָא פֶּן יְהָמִיר בּוֹ בְּכִיתוֹ
וְיִתְקַצַּף בְּעֵת יִרְעַב וְיִבְעַט בְּעֵת יִשְׂבַּע וְלֹא תֶּעֱרַב שְׁנָתוֹ
וְכָהֵנָּה וְכָהֵנָּה חֲלִיפוֹת יְצִיקוּהוּ בְּכָל בּוֹאוֹ וְצֵאתוֹ
בְּהוֹן יִמְעַט מְאֹד יֵרַע לְנַפְשׁוֹ וְאִם יִרְבֶּה יְסַבֵּב מַחֲלָתוֹ
וְעֵת יַזְקִין וְגַם יֵצְרוּ צְעָדָיו אֲזַי פִּיהוּ יְקַלֵּל יוֹם בְּרֹאתוֹ
לְמַשָּׂא יִהְיֶה עָלָיו וְכָזֶה לְמֵרֵעָיו וְאֶל גֶּבֶר עֲמִיתוֹ
לְזֹאת יִזְנַח אֲדָמָה הָאֲרוּרָה אֲחִי צֶדֶק וְיִזְכֹּר אַחֲרִיתוֹ.
## 
## 
## נדד כרת: (רל"ג)
נְדֹד כָּרַת לְעַפְעַפֵּי בְּרִיתוֹ לְהַזִּיל מֵי דְּמָעָיו כָּל חֲיוֹתוֹ
וְעִם גּוּפִי לְהַעְנִיקוֹ יְמוֹתָיו דְּמֵי לִבִּי לְבַל יֶחְסַר בְּכִיתוֹ
וְעִם קִרְבִּי לְהִתְאוֹשֵׁשׁ וְלָתֵת יְמֵי עַד כַּהֲמוֹת יַמִּים הֲמוֹתוֹ
וְעִם חִכִּי שְׁתוֹת מֵי רֹאשׁ וְעִם פִּי אֲכֹל רֹתֶם וְשֹׁרֶשׁ לַעֲנָתוֹ
וְתַנּוֹת עַל נְאוֹת מִדְבָּר כְּתַנּוֹת וְאֵבֶל לַעֲשׂוֹת עַד יוֹם כְּלוֹתוֹ
לְשֵׁמַע לֹא חֲקָרוּהוּ שְׂעִפַּי וְלֹא עָלָה בְּרַעְיוֹנַי הֱיוֹתוֹ
וְשֹׁד קָרַע סְגוֹר לִבִּי וְיָרָה שְׁנֵי צִדַּי בְּחִצֵּי תַּאֲלָתוֹ
וְכָל שֶׁבֶר כְּעָשׁ יִבְלֶה וְעֶדְנָה לְשֶׁבֶר זֶה תְּהִי אַחַר בְּלוֹתוֹ
הֲכִי נָשָׂא זְמָן יָדוֹ בְּחֶמְאַת בְּנֵי שֵׂכֶל בְּיוֹם עָלְתָה חֲמָתוֹ 
וְעֵץ נָשָׂא פְּרִי מַדָּע נְשָׂאוֹ בְּכוֹר מָוֶת וְהִשְׁפִּיל גַּאֲוָתוֹ
אֱנוֹשׁ בָּחַר קְנוֹת שֵׁם טוֹב וְיִרְאַת אֱלֹהָיו שָׂם יְמֵי חַיָּיו מְנָתוֹ
וְשָׂם לִבּוֹ דְּרֹשׁ דַּת מִנְּעֻרָיו וְרֵעָיו בַּחֲרוּ אָכֹל וְשָׁתוֹ
וְלָטַשׁ עֵין מְזִמָּתוֹ וְרָאָה בְּיוֹמוֹ תּוֹלְדוֹת יוֹם מָחֳרָתוֹ 
צְעִיר שָׁנִים וְתוֹךְ מוֹשַׁב זְקֵנִים לְדוֹר אַחֲרוֹן תְּסֻפַּר אַחְוָתוֹ
יְפֵה מַרְאֶה וּמַעֲלָלָיו כְּמַרְאָיו וְחֶסֶד הַאֱנוֹשׁ הִיא תַּאֲוָתוֹ
בְּשֵׁבֶט סֹפְרִים גִּבּוֹר יְגַבֵּר בְּיוֹם נֶשֶׁק וְיִגְזֹל אֶת חֲנִיתוֹ
וְרֹק עֵטוֹ בְּשָׁפְכוֹ עַל סְפָרָיו רְאֵה מֹר עַל כְּפֹר אָמָּן יְשִׁיתוֹ
שְׂפַת יֶתֶר תְּעִידֵהוּ בְּחֶבְרַת מְתֵי אֹמֶר כְּאִלּוּ הִיא אֲמָתוֹ 
וְאֵיךְ נִקְרָא זְמָן כִּילַי וְנָדַב בְּמַשְׂכִּיל מִבְּנֵי יִצְהָר כְּמוֹתוֹ
בְּמוֹתוֹ הֶאֱמַנְתִּי הַזְּמָן אִם יְחַתֵּנִי וְאַפּוֹ יוֹם חֲרוֹתוֹ
וּמָה אִירָא וְלֹא נִשְׁאַר לְנַפְשִׁי בְּמִי אָגִיל וְאָגִיל אִם יְמִיתוֹ
וְאֵיךְ יִשְׁקֹט וְיִתְאַפַּק לְבָבִי וְקָצֵהוּ יְקוֹנֵן עַל קְצָתוֹ
וְהַחֶצְיוֹ יְעוֹפֵף בֵּין צְלָעָיו וּבֵין בַּדֵּי שְׁאֹל הוּא מַחֲצִיתוֹ 
בְּנִי אֶצְעַק בְּנִי בִּגְבֹר שְׁאוֹנִי וּבֶן אִישׁ אֱמֶת הוּא בֶּן אֲחֹתוֹ
וְאֶתְנוֹדֵד וְלֹא כִּמְעַט שְׁנוֹתָיו אֲבָל עַל רֹב תְּהִלּוֹת מַעֲלָתוֹ
וְכַמָּה גָּאֲתָה נַפְשִׁי בְּזָכְרוֹ וּפִרְיֵי גַּאֲוַת גֶּבֶר שְׁחוֹתוֹ
וְעָלָה בַּחֲצִי יָמָיו כְּהֵילֵל בְּנוֹ שַׁחַר וְלַמִּצְעָר עֲלֹתוֹ
כְּסִילִים אָסְפוּ נָגְהָם לְמוֹתוֹ וְהַשַּׁחַק מְעִיל קַדְרוּת כְּסוּתוֹ 
וְהֵילֵל יַעֲטֶה אֹפֶל וְיֵלִיל וְכָל עָמִית יְהִי בֹּכֶה עֲמִיתוֹ
וְלוּ יוּשַׁת לְחַי כֹּפֶר אֲזַי עָשׁ יְלָדֶיהָ תְּשִׁיתֵמוֹ פְּדוּתוֹ
הֲתָבוֹר נָשְׂאוּ אִישִׁים בְּכָתֵף אֱלֵי קֶבֶר וְאִם שֶׁמֶשׁ בְּצֵאתוֹ
פְּקָדוּהוּ בְּיַד מִדְבָּר וְאָכֵן בְּתוֹךְ בָּבוֹת וּבִלְבָבוֹת חֲנוֹתוֹ
וּמִצַּלְעוֹת קְדֹשִׁים עֵץ אֲרוֹנוֹ וּמִדֶּמַע טְהוֹרִים טָהֳרָתוֹ
וְאֵיךְ לֹא פָּחֲדוּ נוֹשְׂאָיו לְקֶבֶר וְרָהוּ פֶּן תְּבַעְתֵּמוֹ שְׂאֵתוֹ
לְאַט עָפָר וְאַל תַּהֲפֹךְ לְמַשְׁחִית פְּנֵי אִישׁ נִבְרְאוּ עַל תַּאֲוָתוֹ
וְאַל תֹּאכַל שְׁאֵר גּוּפוֹ וּבַדָּיו וְשַׁחַת אַל תְּשַׁנֶּה עֹז דְּמוּתוֹ
אֱמֶת אֶרֶץ כְּאוֹצָר לַחֲמֻדוֹת וְאָכֵן זֶה סְגֻלַּת בֵּית נְכֹתוֹ
אֲהָהּ פָּרַץ בְּבֵית לֵוִי פְּרָצִים וְנָחַל עִם אֱלֹהִים נַחֲלָתוֹ 
וְשָׂבַע מַמְּרוֹר יֶלֶד מְרָרִי וּבֵית מַחְלִי מְאֹד חָל לַחֲלֹתוֹ
בְּכוּ אֹתוֹ כְּיוֹם בָּכוּ אֲחֵיכֶם שְׂרֹף הָאֵל שְׁנֵי סִגְנֵי עֲדָתוֹ
וְנוּדוּ לוֹ כְּיוֹם עֻזָּא שְׁאֵרוֹ וְכָל שָׂרִים בְּמִשְׁפַּחְתּוֹ וּבֵיתוֹ
וְלֹא יִתֹּם נְהִיכֶם עִם יְתוֹמָיו וְהָרִיעוּ בְּשֶׁבֶר עִם רְעוּתוֹ
וְהֵילִילוּ לְאִמּוֹ הַשְּׁכוּלָה וְלַחֲתָנָיו וְכָל אַנְשֵׁי בְּרִיתוֹ
אֲהָהּ לַגֵּר אֲשֶׁר כָּזֶה קְרָאוֹ בְּגָלוּתוֹ וְלֹא יָכֹל שְׂאֵתוֹ
בְּעֵת צֵל הַבְּחֻרִים סָר וְכוֹכְבֵי זְקֻנִים זָרְחוּ אַחַר פְּנוֹתוֹ
בְּפֶתַע צָלְלוּ אָזְנָיו וְרָפוּ שְׁתֵּי יָדָיו וְאָבְדָה כָּל עֲצָתוֹ
הֲכִי כָּלוּ הֲמוֹן שָׁנָיו בְּגֵרוּת וּבִמְרִירוּת וְרָעָה אַחֲרִיתוֹ
וְלֹא יִשְׁאַל לְבַד מָוֶת לְבַדּוֹ וּמִי יִתֵּן וְתָבוֹא שְׁאֵלָתוֹ
וְהוּא נִקְרָא לְבֵית מוֹעֵד לְכָל חַי וּמִי יָשִׁיב דְּבַר מֶלֶךְ וְדָתוֹ 
וְנוֹצַר מֵאֲדָמָה אֵל אֲדָמָה יְהִי סוּרוֹ וְשָׁם יָשִׁיב שְׁבוּתוֹ
וְכוֹס מָוֶת בְּיַד יָמִים מְסוּכָה וְיֵינָהּ חֹק עֲלֵי כָּל חַי שְׁתוֹתוֹ
וְאִם הוּא בָּא לְיָם קִצּוֹ כְּדֶרֶךְ בְּנֵי עוֹלָם אֲנַחְנוּ עַל שְׂפָתוֹ
אֱנוֹשׁ מָה לְךָ קְנוֹת כָּבוֹד בְּעוֹלָם וּמָה הוֹעִיל לְךָ חַיִל עֲשִׂיתוֹ
וּמָה בֶּצַע לְךָ בִּרְדוֹת מְעַט צוּף בְּבֵין לַעֲנָה וְכִמְעַט וַהֲקֵאתוֹ
וְאֵי זֶה אִישׁ כְּאַבְרָהָם אֲשֶׁר בָּז לְהוֹד תֵּבֵל וּפָחַד פֶּן תְּסִיתוֹ
וְהִכִּיר כִּי בְּנֵי עוֹלָם כְּחֶדֶק וְכִשְׁמִירוֹ יְשָׁרָיו אוֹ כְּשִׁיתוֹ
וְנַפְשׁוֹ חָמְדָה הֵיכַל קְדֹשִׁים וְאִוָּה אֶת כְּבוֹד אֵל לַחֲזוֹתוֹ
יְתוֹמָיו אֵל יְנַחֵם וַאֲבֵלָיו וְיִמָּשְׁכוּ בְּחַבְלֵי אַהֲבָתוֹ
וְנֵר יִהְיֶה לְרַגְלוֹ תֹּם פְּעָלָיו וְלֹא יִפְחַד וְתֶעֱרַב לוֹ שְׁנָתוֹ
וְתָמִיד יַהֲלֹךְ צִדְקוֹ לְפָנָיו וְיָתוּר לוֹ מְנוּחָה לַחֲנוֹתוֹ.
## 
## 
## מידעי יריבון: (רל"ו)
מְיֻדָּעַי יְרִיבוּן כִּי עֲרִירִי אֲנִי הוֹלֵךְ וְחֵטְא עָלַי יְשִׁיתוּן
וְלִי יַלְדֵי תְּעוּדָה שׁוֹטְטוּ עַל פְּנֵי תֵּבֵל וְלָעַד לֹא יְמוּתוּן 
דְּרֹךְ אָחִי נְתִיב דַּעַת וְאַל נָא פְּתָאִים אֹתְךָ בַּשָּׁוְא יְסִיתוּן.
## 
## 
## וקדם האכיל: (רל"ו)
## *
וְקֶדֶם הֶאֱכִיל פִּי פַּת חֲסָדָיו וּמִימִינוֹ לְפִי שֹׂבַע סְלָתוֹת
וְעַל רֹאשִׁי צְלָלָיו צֵל כְּגַן אֵל וּבִלְתּוֹ צִלְלֵי אֵלוֹת עֲבֻתּוֹת
וְהוּא שֹׂרֵק עֲלֵי מֵי חֵן וְסוּרֵי גְּפָנִים הֵם בְּתוֹךְ צִיּוֹת וּבַתּוֹת
## והדבר וכל טרם כלותו והעונים יספון עם פסתות
בְּשָׁלֹשׁ הֶעֱבִיד חוֹרִים לְנַפְשׁוֹ וְצָד אֹתָם לְאַט מֵאֵין רְשָׁתוֹת
בְּצוּף אֹמֶר וְיָד רָחָב וְלֵבָב מְאֹד נִשְׁבָּר וְכֻלָּהַם מְסִיתוֹת 
יְרַבֶּה אֵל שְׁנוֹת חַיָּיו בְּעוֹד הֵם פְּעֻלּוֹתָיו עֲלֵי חַסְדּוֹ כְּאֹתוֹת
וְנַפְשׁוֹת שֹׂנְאָיו עִם כָּל מְקַנְּאָיו בְּבוֹר אַף יִהְיוּ לָעַד צְמוּתוֹת.
## 
## 
## אזה דמי לבי: (רל"ו)
אַזֶּה דְּמֵי לִבִּי תָּמִיד כְּפִי עָצְבִּי כִּי רָחֲקוּ אַנְשֵׁי סוֹדִי וְאַהֲבָתִי
וַעֲלֵי כְּנַף שַׁחַר אֶשְׁלַח שְׁלוֹמִי לוּ יָשִׂים בְּאָזְנֵיהֶם סוֹדִי וְאַחְוָתִי
נִמְשַׁךְ זְמָן נוּדִי עַד אֵין לְאֵל יָדִי נִצְחִי וְתוֹחַלְתִּי אָבְדוּ וְתִקְוָתִי.
## 
## 
## ונהר נהרו: (רל"ז)
וְנָהָר נָהֲרוּ מֵימֵי פְלָגָיו / לְמוּל עֵינַי וְאֶל עֻמַּת עֲמִיתִי
וְיָנוּע עֲלֵי יָמִין וְלִשְׂמֹאל / כְּמוֹ שִׁכּוֹר וְיִתְרוֹנֵן כְּדָתִי
וְעֵת רוּח עֲלֵי פָנָיו תְּרַחֵף / אֲדַמֶּה כִּי יְשַׂחֵק לַהֲמוֹתִי
שְׁאוֹן מֵימָיו שְׁאוֹן לִבִּי לְרֵעַי / וּמֵי דִמְעִי לְאַנְשֵׁי אַחֲוָתִי
מְיֻדָּעַי הֲכִי רוּחַ תְּרַגֵּל / וְהַנָּהָר מְשַׂחֵק מִבְּכוֹתִי.
## 
## 
## בשם אל: (רל"ז)
בְּשֵׁם אֵל אֲשֶׁר אָמַר / וְהָעֹז לְאִמְרוֹתָיו,
וְצִוָּה בְּלִי מוֹרֶה / וּמוֹרֶה לְמִצְוֹתָיו,
וּפָעַל וְעָשָׂה כֹל / אֲשֶׁר אִוְּתָה נַפְשׁוֹ,
וְהֵחֵל בְּלִי עֵזֶר / וְכִלָּה פְעֻלּוֹתָיו.
## 
## 
אֲהַלְלָה לְמֶמְשַׁלְתּוֹ / וְאוֹדֶה לְמַהֲלָלוֹ,
וְאֶקֹד לְכֵס גָּדְלוֹ / לְזִכְרוֹ וְלִשְׁמוֹתָיו;
וּמִי זֶה אֲשֶׁר יִצְרוֹ / מְאַחֵז יְקַר צוּרוֹ,
וּמִי זֶה אֲשֶׁר יַעֲמֹד / בְּסוֹדוֹ וְסִתְרוֹתָיו;
וְאֵיךְ מַה יְקַו לִסְפּוֹר / וְסֹפֵר גְּאוֹן הֶחָי,
וְחֶסְרוֹן הֲיִמָּנֶה / לְהַוֹּת יְתֵרוֹתָיו,
לְרִאשׁוֹן בְּלִי רֵאשִׁית / וְאַחֲרוֹן בְּלִי אַחֲרִית,
וְאֵיךְ לוֹ יְהִי תַכְלִית / וְאָפְסוּ תְהִלּוֹתָיו;
וְאֶחָד, וְאַךְ לֹא הוּא / כְּאֶחָד אֲשֶׁר נָתַן
יְסוֹד הָאֱנוֹשׁ לַחְשֹׁב / וְלִכְלוֹל סְפוֹרוֹתָיו;
וְאֶחָד, וְלֹא יִרְבֶּה / וְיִמְעַט וְיֵחָלֵק
כְּאֶחָד אֲשֶׁר הוּא רֹאשׁ / אֲלָפָיו וְרִבְבוֹתָיו;
אֲבָל הוּא אֲשֶׁר נוֹדַע / בְּרֵאשִׁית עֲלִילוֹתָיו,
בְּכֹחוֹ וְחָכְמָתוֹ / וְעֹז תַּעֲצוּמוֹתָיו;
וְרָחוֹק וְהוּא קָרוֹב / וְקָרוֹב וְהוּא רָחוֹק,
וְנִמְצָא בְכָל מָקוֹם / וְשָׂגְבוּ מְקוֹמוֹתָיו;
וְנִסְתָּר וְהוּא רֹאֶה / וְנֶעְלָם וְיֵרָאֶה
בְּעֵינַי גְּבוּרוֹתָיו / וְעַל יַד פְּלִיאוֹתָיו;
וְאֵיךְ לֹא אֱהִי צוֹפֶה / כְבוֹדוֹ בְּעֵין לִבִּי,
וְדֵעָה אֲשֶׁר שָׂם בִּי / וְנֶפֶשׁ מְעִידוֹתָיו;
וְנַעֲלָה בְּלִי מָעוֹן / וְנִשָּׂא בְּלִי מָכוֹן,
אֲבָל הוּא מְקוֹם חֶלְדּוֹ / וְסוֹבֵל יְצִירוֹתָיו;
וּבִבְלִי כְרוּב יָעוּף / וְעָבִים לְסֵתֶר לוֹ,
יְהַלֵּךְ עֲלֵי כַנְפֵי / עֲנָנָיו וְרוּחוֹתָיו;
וְעָשָׂה מְשָׁרְתָיו אֵשׁ / וְלַהַט, וּמַלְאָכָיו
וְרוּחוֹת, וְאַף קָרָה / בְמַיִם עֲלִיוֹתָיו;
וְלַיְלָה כְּיוֹם יָאִיר / לְפָנָיו, וְאִם נָתַן
עֲרָפֶל חֲתֻלָּתוֹ / וְחֹשֶׁךְ סְבִיבוֹתָיו;
וּמֵבִיא בְּלֵב נוֹצָר / כְּבוֹדוֹ וְאִם נִבְצָר
וְאֶרֶץ וְשָׁמַיִם / מְלֵאִים תְּהִלּוֹתָיו;
וְהוּא כֹל וּבוֹ הַכֹּל / וְנִמְצָא בְּקֶרֶב כֹּל,
וְאִם גָּבְהוּ מִכֹּל / דְּרָכָיו וּמִדּוֹתָיו;
וְכִרְחוֹק פְּאַת מִזְרָח / לְיַד מַעֲרָב, רָחֲקוּ
מְאֹד מַחְשְׁבוֹת אִישׁ / מֵעֱזוּז עֶשְׁתּוֹנוֹתָיו;
הֲכִי נִמְצָא בִזְמַן / וּמָקוֹם, וְהוּא מֵאֵין
זְמַנִּים וּמִשְׁכְּנוֹת / מְצִיאוֹת מְזִמּוֹתָיו;
וְעָלָה בְמַחֲשָׁבָה / תְחִלָּה בְּרֹאשׁ חֹמֶר
וְצוּרָה וְהַחֵפֶץ / וְאֵלָיו תְּשׁוּקוֹתָיו;
וְהוּא רֹאשׁ לְכָל חֹמֶר / וְשֹׁרֶשׁ לְכָל צוּרָה,
וְאֵין לַחֲמָרָיו קֵץ / וּמִסְפָּר לְצוּרוֹתָיו;
וְזָמַם עֲשׂוֹת הַיֵּשׁ / בְּלִימָה וְנִתְכָּנוּ
עֲלִילוֹת לְמַחֲשַׁבְתּוֹ / וְסִבּוֹת לַעֲצוֹתָיו,
וְנָטָה כְדֹק שַׁחַק / לְסַפֵּר בְּלִי אֹמֶר
כְּבוֹדוֹ וּמַלְכוּתוֹ / וְחַוֹּת עֲלִילוֹתָיו;
מְרֻצָּע כְּמוֹ עֶבֶד / לְהַשִּׂיג רְצוֹן קוֹנוֹ,
וְאֵלָיו לְהִתְרַצּוֹת / בְּפַחְדּוֹ וְאֵימוֹתָיו;
מְתָחוֹ כְּמוֹ אֹהֶל / אֲבָל קָם בְּרוּחַ פִּיו,
וְהֵבִיא בְלִי יָד אֶת / קְרָסָיו בְּלֻלְאֹתָיו;
וְעָשׁ עִם כְּסִיל לְפִנּוֹת / בְּצָפוֹן וּבַדָּרוֹם
קְצוֹתָיו, וְעַל גַּבָּם / הֲלִיכָיו וְעִקְבוֹתָיו.
וְשִׁבְעָה רְקִיעִים / הוּבְאוּ זֶה בְזֶה לִהְיוֹת
מְגוּרוֹת לְכוֹכָבִים / וְלִשְׁנֵי מְאוֹרוֹתָיו;
בְּלֵיל שַׁבְּתַאי גַּם חוֹל / לְצֶדֶק וְחוּג מַאֲדִים
וְשֶׁמֶשׁ, וְאֶת אָפְלָם / יְכַסֶּה בְּאוֹרוֹתָיו;
וְנֹגַהּ וְחוּג כּוֹכָב / וְסַהַר אֲשֶׁר יַזְהִיר
בְּרָחְקוֹ, וְאִם יִקְרַב / יְלֻבַּשׁ בְּאַפְלוֹתָיו;
גְּלִילִים וְכוֹכְבֵיהֶם / יְרוּצוּן, וּבַשְּׁמִינִי,
חֲקֻקִים בְּאֵין מֵרוּץ / גְּדוּדֵי חֲיָלוֹתָיו;
וְעֹלִים בְּמַתְכֻּנְתָּם / וְרָצִים בְּמִשְׁמַרְתָּם
עֲלֵי קַו וְהָעִגּוּל / נְכוֹנוֹת מְסִבּוֹתָיו;
וְהֵמָּה בְמַסְמֵרִים / נְטוּעִים כְּנֹגַהּ,
יְרוּצוּן לְאֹרֶךְ עַל / שְׁבִילֵי תְהִלּוֹתָיו;
וְהוּא בִגְבוּרָתוֹ / מְסוֹבֵב בְּמַזָּלוֹת,
לְכַלּוֹת חֲדָשׁוֹתָיו / וְחִדֵּשׁ יְשָׁנוֹתָיו;
וְהוּא אֵל גְּדָל כֹּחַ / אֲשֶׁר הוּא לְכֹל סוֹבֵל
וּבוֹ נֶחְשְׁלוּ זִמּוֹת / אֲחִי בִין וְחָכְמוֹתָיו;
וְהוּא אֵל אֲשֶׁר יִסֹּב / גְּלִילָיו בְּיוֹם פַּעַם
לְמַעֲרָב וְלַמִּזְרָח / וְעָלָיו תְּשׁוּבוֹתָיו;
וְיַחַד שְׂרָפָיו הֵם / יְרוּצוּן וְיַקְדִּישׁוּ,
וְאִם לֹא יְבִינוּן אֶת / מְקוֹמוֹ וּמוֹשְׁבוֹתָיו;
יְצָרָם כְּסַפִּירִים / מְאִירִים, וְלֹא זַכּוּ
בְעֵינֵי שְׁכִינָתוֹ / וְזֹהַר מְגוּרוֹתָיו;
וְאָז נִתְכְּנוּ אִישִׁים / וְצוּרוֹת בְּעוֹלָמוֹ,
בְּעֹצֶם מְרוּצָתוֹ / וְכֹחַ תְּנוּעוֹתָיו.
וְשֶׁמֶשׁ בְּמַזָּלוֹת / וְהֵמָּה שְׁנֵי עָשָׂר
יְסוֹבֵב יְמֵי שָׁנָה / לְכוֹנֵן תְּקוּפוֹתָיו;
וְהֵם קֹר וְחֹם, וּזְמַן / לְקַיִץ וְחֹרֶף לֹא
יְסוּפוּן וְיִשְׁתַּנֶּה / זְמַן בַּחֲלִיפוֹתָיו;
וְשֵׁשׁ יוֹרְדִים מֵהֶם / וְשֵׁשׁ יַעֲלֶה בָהֶם,
יְמֵי עַד לְקוֹמָם / חוּץ יְמוֹתָיו וְלֵילוֹתָיו;
שְׁלֹשִׁים בְּכָל מַזָּל / לְהַשְׁלִים שְׁלֹשׁ מֵאוֹת
וְשִׁשִּׁים, יְהַלֵּךְ עַל / חֲלָקָיו וּמַעֲלוֹתָיו;
וְיִשְׁאַף וְיִזְרַח אֶל / מְקוֹמוֹ בְּרֹאשׁ טָלֶה,
וְיִסֹּב עֲלֵי בָתָיו / כְּמֶלֶךְ בְּטִירוֹתָיו;
וְיָבֹא בְצֵל אֶרֶץ / וְאָז יֶחְשַׁךְ אוֹרוֹ
בְּצִלּוֹ, לְמַעַן אֵין / חֲשֵׁכִים תְּמוּרוֹתָיו;
וּבֵינָם כְּחָתָן / מֵחֶדְרוֹ יְהִי יוֹצֵא
לְהָאִיר עֲלֵי טַבּוּר / וְיָרוּץ בְּאֹרְחוֹתָיו;
וְסַהַר בְכָל מַזָּל / בְּיוֹמוֹ יְהִי חֹנֶה,
לְהַשְׁלִים יְמֵי חֹדֶשׁ / בְּחָדְשׁוֹ וְלִשְׁנוֹתָיו;
וְיִתְכַּס וְיִתְגַּלֶּה / וְיִשַּׁח וְיִתְעַלֶּה,
וְיֶחְסַר וְיִמָּלֵא / לְהָאִיר כְּחֻקּוֹתָיו;
וְיַגְבִּיר בְּהִמָּלְאוֹ / גְאוֹן יָם וְשִׁפְעוֹתָיו,
וְגֶרֶשׁ יְרָחִים גַם / לְהַבְשִׁיל תְּנוּבוֹתָיו;
וְכִימָה תְּקַשֵּׁר / מַעֲדָנוֹת וְתַקְשִׁיחַ,
וְנֶגְדָּהּ יְפַתֵּחַ / כְּסִילָה וּמוֹשְׁכוֹתָיו;
כְּסִילִים לְמַזָּלוֹת / נְשָׁמוֹת, וְהֵם גּוּפוֹת,
לְהַרְאוֹת זְרוֹעַ אֵל / בְּעוֹלָם וְאוֹתוֹתָיו;
לְהַחֲיוֹת לְהָמִית גַּם / לְהַשְׁפִּיל וְגַם רוֹמֵם,
לְרוֹשֵׁשׁ וְלַעֲשִׁיר כֹּל / יְמוֹתָיו מְרוּצוֹתָיו;
וְלִבְנוֹת וְגַם לַהֲרוֹס / וְלַעֲקֹר וְלִנְטוֹעַ,
וּמַגִּיד לְכָל מֶלֶךְ / יְקָרוֹ, וְכִסְאוֹתָיו;
וְעֹז הַתְּלִי לַעֲזוֹר / וְלַכְשִׁיל דְּמוּת תַּנִּין
זְנָבוֹ תְּבוּסָתוֹ, / וְהָעֵז מְרַאֲשֹׁתָיו;
וְעָשָׂה רְקִיעַ / מַבְדִּיל הוּא לְבֵין מַיִם,
וְלִהְיוֹת מְקוֹם קָרוֹב / לְהַשְׁקוֹת לְאַדְמוֹתָיו;
וְרֵאשִׁית לְכָל נִבְרָא /יְסוֹדוֹת אֲשֶׁר בָּרָא,
וּמַה נִּפְלָאָה חָכְמָה / בְּאַרְבַּע יְסוֹדוֹתָיו;
וְהֵם אֵשׁ וְהָרוּחַ / וּמַיִם וְהֶעָפָר,
בְּהִתְחַבְּרָם עוֹלָם / אֲזַי בָּם וְתֹלְדוֹתָיו;
וְיָסַד בְּכָל אֶחָד / שְׁתַיִם בְּמִפְעָלָיו
לְיוֹבְשׁוֹ וְאֶת חֻמּוֹ / וְקֹרוֹ וְלֵחוֹתָיו;
הֲכִי הוּא אֲשֶׁר יַצְמִיד / מְשַׂנְּאִים וְהוּא יַפְרִיד
אֲהוּבִים, וְאֵין בִּלְתּוֹ / מְחַבֵּר פְּזוּרוֹתָיו;
וְכֹבֶד וְנָקֵל בָּם / וּפֹעֵל וְנִפְעָל בָּם,
וְעֹלֶה וְיוֹרֵד בָּם / רְצוֹן אֵל וְדָתוֹתָיו.
וְהֵם נִקְרְאוּ אִמּוֹת / הֲכִי יָלְדוּ בָנוֹת,
אֲשֶׁר חָק אֱלֹהַּ בָּם / הֲמוֹן הַיְקוּם וּמְתָיו
וְאֶרֶץ תְּלוּיָה עַל / בְּלִימָה בְּאִמְרָתוֹ,
קְשׁוּרָה לְבַל תִּזַּח / בְּחַבְלֵי אֱמוּנוֹתָיו
כְּכַדּוּר, וְהָרוּחוֹת / מְפִיחוֹת וְהֵן אַרְבַּע
וְנוֹשְׁבוֹת בְּכָל רֶגַע / בְּעוֹלָם לְרוּחוֹתָיו
בְּצִדָּם, וְאַרְבָּעָה / וְעֶשְׂרִים אֲלָפִים מִיל
אֱמֶת מַהֲלַךְ עוֹלָם / אֲפָסָיו וּמִדּוֹתָיו;
וְנִגְזַר עֲלֵי כִפּוֹת / סְפִירוֹת וְהֵם תִּשְׁעָה,
וּבָהֶם שְׁבַע עֶשְׂרֵה / אֲלָפִים מְדִינוֹתָיו.
וּבָהֶם חַי אֲשֶׁר יִצְעַד / וְיִשְׂחֶה וְיִתְעוֹפֵף,
וְחִפָּה בְּבֵין אֶרֶץ / וְתוֹךְ מַהֲמֹרוֹתָיו;
בְּזָהָב וְגַם כֶּסֶף / וּנְחֹשֶׁת וְעֹפֶרֶת,
וּבְדִיל וּבַבַּרְזֶל / וּבִשְׁאָר יְצוּקוֹתָיו;
וְעוֹד הֻתְּכוּ בִשְׁאוֹל / בְּאֶרֶץ הֲמוֹן מִינֵי
פְּנִינִים וְכָל אֶבֶן / יְצוּקָה מְשׂוּכּוֹתָיו.
וְזֶרַע אֲשְֶׁר נִזְרַע / וְכָל עֵץ אֲשֶׁר נִטַּע
וְכָל דִּשְׁנֵי אֶרֶץ / וְשִׂיחָיו וְעִשְׂבוֹתָיו;
וְלָבָן בְּעֵינֵיהֶם / וְשָׁחוֹר בְּצִיצֵיהֶם,
וְיָרוֹק בְּמַרְאֵיהֶם / וְאָדֹם בְּצִמְחוֹתָיו;
וּמָתוֹק מַר מֵהֶם / וְחָמוּץ בַּעֲלֵיהֶם;
וְתָפֵל וּמָלוּחַ / בְּטַעַם לְאוֹרוֹתָיו,
וּמֵהֶם כְּמוֹ בֹשֶׂם / וּבָם עוֹבְרִים רוֹשָׁם
וּמַבְאִישׁ פְּנֵי רִבּוֹא / חֲלָלָיו וְרִבּוֹתָיו;
וְחָצִיר וְעֵשֶׂב / לַבְּהֵמָה וְלַחַיָּה,
וּמֵהֶם לְמוֹתֵת חַי / וּבָהֶם רְפוּאוֹתָיו;
וְהִשְׁוָה אֲדָמָה לַ־ / עֲבֹדָה וְצִוָּה עַל
עֲרָבָה בְּעוֹלָם / וַעֲמָקָיו וְהָרוֹתָיו;
וְעָפָר בְּשָׁלִישׁ כָּל / וּמַיִם בְּיָד מָדַד,
וְרוֹמֵשׂ בְּגוּשׁ אֶרֶץ / וְשֹׁרֶשׁ בְּטִירוֹתָיו;
וְאָמַר לְיָם עַד פֹּה / תְהִי בוֹ וְלֹא תוֹסִיף,
וְהִתְגַּעֲשׁוּ מֵימָיו / וְהַחוּץ גְּבֻלוֹתָיו;
וְהֶעֱלָה נְשִׂיאִים מִ־ /קְּצוֹת הָאֲרָצוֹת גַּם
בְּרָקִים לְמָטָר שָׂם / וְרוּחַ בְּאוֹצְרֹתָיו;
וּבָקַע עֲיָנוֹת גַּם / תְהֹמוֹת לְהַשְׁקוֹת כֹּל,
וְחַיְתוֹ שְׂדֵי יַעַר / בְּעָרָיו וְחֻצּוֹתָיו;
וְהַכֹּל בְּשֵׁם עוֹלָם / קְרָאוֹ, אֲבָל גָּדוֹל
לְאָרְכּוֹ וְגַם רָחְבּוֹ / גְּבֹהָיו וְתַחְתִיתָיו;
וְזֹאת יָצְאָה מֵאֵל / נְדָבָה בְּלִי צֹרֶךְ,
אֲבָל כִּי לְהוֹדִיעַ / לְאָדָם גְּבוּרוֹתָיו;
וְלִחְיוֹת לְאוֹת לָעַד / הֲכִי מַעֲשָׂיו הֵמָּה,
וְהוּא בִלְבַד קַדְמוֹן / וְכֻלָּם חַדְשׁוֹתָיו;
וְיוֹם בְּרֹאת אָדָם / בְּצַלְמוֹ וּבִדְמוּתוֹ
בְּמַעֲשָׂיו לְהַמְשִׁילוֹ / וּמִינֵי בְרִיאוֹתָיו,
וְעָשָׂה כְנֶגְדּוֹ מִ־ / צְּלָעָיו לְעֵזֶר לוֹ,
לְהַשְׁאִיר כְּתַבְנִיתוֹ / וְדִמְיוֹן הֲוַיּוֹתָיו,
כְּחָלָב לְהַתִּיכוֹ / בְּשִׁלְיָא לְהַקְפִּיאוֹ,
וּבָשָׂר לְהַלְבִּישׁוֹ / בְּגִידָיו וְעַצְמוֹתָיו;
וְאָחוֹר וְקֶדֶם צָר / וְתַחַת וְרָם יָצַר,
לְהֵימִין לְהַשְׂמִיל חָק / וְאֵלֶּה תְּכוּנוֹתָיו;
וְגוּפוֹ בְּעֵת עָצֹם / וְחָזָק יְתֵרוֹתָיו;
וְיִקְרַם עֲלֵיהֶם עוֹר / וּבָשָׂר בְּשַׂלְמוֹתָיו;
בְּבֶטֶן יְצָרָהוּ / וְדַם אֵם לְהֵינִיקוֹ,
וְטוּבוֹ עֲנָקוֹ / בַּאֲפֵלוֹ וְחַנּוֹתָיו;
וְאֶל קֵץ זְמַן יֵצֵא / לְעוֹלָם לְהַבְטִיחוֹ,
לְאַט עַל שְׁדֵי אִמּוֹ / וְהַחֹק לְאִמּוֹתָיו;
וּבָאֵר בְּהַרְגָּשׁוֹת / חֲמִשָּׁה תְּבוּנוֹתָיו,
אֲשֶׁר הֵן עֲדִי גוּפוֹ / וְחֶלְיַת חֲמֻדוֹתָיו;
יְצָרוֹ יְפֵה מַרְאֶה / וְתֹאַר וְהֵכִין אֶת
צְלָעָיו וּמַפְרַקְתּוֹ / וְעָרַךְ שְׂדֵרוֹתָיו;
וְעֵינָיו לְהַשְׁגִּיחַ / וּפִיהוּ לְהַצְרִיחַ,
וְאַפָּיו לְהָרִיחַ / בְּנַחֲרַת נְטִישׁוֹתָיו;
וְלָשׁוּךְ אֲשֶׁר הוּטַל / וְהוּעַד, וְכָעַיִט
יְצַפְצֵף לְבָאֵר / מֶחְקְרֵי לֵב וְחִידוֹתָיו;
וְיָלִיץ בְּעַד סוֹדוֹ / לְשׁוֹאֵל, וְרַעְיוֹנָיו
יְבָאֵר וְיוֹדִיעַ / סְעִפֵּי עֲלוּמוֹתָיו;
וְיָדָיו לְהָנִיעַ / וְרַגְלָיו לְהַסִּיעַ,
וְאֹזֶן לְהַגִּיעַ / לְלִבּוֹ שְׁמוּעוֹתָיו;
בְּגוּפוֹ לַהֲמִישׁוֹ / בְּכַפָּיו לְאָחֲזֵהוּ,
בְּשׁוֹקָיו לְהַצִּיעוֹ / וְיֹשֶׁר הֲלִיכוֹתָיו;
וְיָצַר בְּרֹאשׁוֹ / מַזְכֶּרֶת וּמִשְׁמֶרֶת,
וְנָתַן לְשֶׂכְוִי בִּין / וְחָכְמָה בְּטֻחוֹתָיו;
בְּקֶרֶב אֱנוֹשׁ הוּשַׂם / כְּמֶלֶךְ עֲלֵי כִסְאוֹ,
וְכָל הָאֲבָרִים לַ־ / עֲבָדָיו וְאַמְהֹתָיו;
וְכִיס מַר עֲלֵי יָמִין / וּבוֹ רֹאשׁ לְבַל יָצוּק,
וּבִשְׂמֹאל לְחֹם טָחוּל / בְּאוֹרוֹ וּמוֹקְדֹתָיו
לְקָרֵר, לְהַרְבּוֹת אֶת / יְמוֹתָיו בְּמִפְעָלָיו
וְיֶאֱמַץ בְּהִתְיָעֵץ / בְּמָתְנָיו וְכִלְיוֹתָיו;
וְקֵבָה לְהַחֲיוֹתוֹ / וְכָבֵד לְהַפְרוֹתוֹ,
וְקָדְְקֹד לְהוֹרוֹתוֹ / סְעִפֵּי תְבוּנוֹתָיו;
לְדָם יַהֲפֹךְ כֹּבֶד / אֲכָלָיו וְשֶׁל פִּגְרוֹ
יְשַׁלַּח אֲרֻחוֹתָיו / בְּכָל עֵת וּמַשְׂאוֹתָיו;
וְעַל לֵב, כְּנַף רֵיאָה / יְחוֹפֵף לְרוּחוֹתָיו,
לְהוֹצִיא עֲשַׁן אַפּוֹ / וְהֵבִיא לְקוֹרוֹתָיו;
וְרוּחַ עֲלֵי גָרוֹן / שְׁבִילוֹ, לְתִתּוֹ קוֹל
וְחִתַּךְ בְּחֵךְ וּבְשֵׁן / וְלָשׁוֹן בְּשִׂפְתוֹתָיו;
נְתִיבוֹת שְׁתַיִם גַּם / שְׁלֹשִׁים פְּלָאוֹתָיו
בְּחָכְמָה בְּיָהּ חָקַק / לְמֵבִין עֲלוּמוֹתָיו;
לְסֵפֶר וּלְסַפֵּר / וְלִסְפּוֹר, וְאוֹתִיּוֹת
שְׁתַיִם וְעֶשְׂרִים הֵם / וְעֶשֶׂר סְפִירוֹתָיו;
וְהִשְׁלִים מְלֶאכֶת כָּל / נְקָבָיו וְגַם תֻּפָּיו
מְסִלּוֹת לְמֵי רַגְלָיו / וְדֶרֶךְ לְחֶלְאוֹתָיו;
וּמֵהֶם נְתִיבוֹת חָק / לְכָל תּוֹצְאוֹת הַגּוּף
בְּרִירוֹ וְדִמְעוֹתָיו / וְרֻקּוֹ וְנִיעוֹתָיו;
מְעַט מֵאֱלֹהִים חִ־ / סְּרָהוּ, הֲכִי הֵם לְעַד
בְּחַיִּים, וְהוּא עָפָר / וְיָשׁוּב לְעַפְרוֹתָיו;
וְכֵן עִטְּרָהוּ הוֹד / בְּמַדַּע אֲשֶׁר נִמְשַׁךְ,
אֲבָל מִמְּקוֹר צוּרוֹ / וּמֵעֵין יְשׁוּעוֹתָיו,
מְדַבֵּר בְּאֵין לָשׁוֹן / וּמַבִּיט בְּלִי אִישׁוֹן,
וְחוֹשֵׁב בְּאֵין רַעְיוֹן / וְצוֹפֶה עֲתִידוֹתָיו;
מְהַלֵּךְ בְּאֵין רֶגֶל / מְרוֹמוֹת וְתַחְתִּיּוֹת,
וְצוֹפֶה בְלִי עַיִן / לְעוֹלָם וְכַנְפוֹתָיו;
וְנֶפֶשׁ טְהוֹרָה / נִגְזְרָה מִכְּבוֹדֵהוּ,
וְתֶחְסַר מְעַט מִבֹּא / לְקַצְוֵי תְהִלּוֹתָיו;
וְתִשְׁאַף לְהִתְיַמֵּר / בְּמַדַּע אֲשֶׁר קָדַם,
וְכָבוֹד אֲשֶׁר נִגְזַר / לְכַָל אָדָם בְּדֹרֹתָיו;
הֲכִי הִיא בְּגוּף נָבָל / אֲסוּרָה בְּלִי כָבָל,
וְחַיָּה וְלֹא תִבֹּל / בְּשַׁחַק וְצִבְאוֹתָיו;
וְזֶה הוּא בְּשֵׁם עוֹלָם / מְכֻנֶּה אֲבָל קִנְיָן
וּמִי הוּא אֲשֶׁר בָּא עַד / תְּכוּנַת יְצִירוֹתָיו;
וְכִלָּה אֱלֹהִים כָּל / מְלַאכְתּוֹ וְאָז רָאָה
הֲכִי טוֹב מְאֹד הַכֹּל / וְיָפֶה בְּעִתּוֹתָיו;
וְאָדָם אֲשֶׁר יֻלַּד / לְעָמָל, כְּפִי יְכָלְתוֹ
יְחַוֶּה גְּאוֹן צוּרוֹ / וְיַטִּיף גְּדֻלּוֹתָיו;
וְנֶאֱחָז בְּפַח תֵּבֵל / וְנִשְׁקָע בְּרֹב הֶבֶל,
וְאָכֵן פְּלִיאוֹתָיו / לְהַלֵּל מְעִידוֹתָיו
וְאִם בֵּין צְלָעָיו צַר / לְנַפְשׁוֹ מְאֹד יֵצַר,
יְמִינוֹ בְּטוֹב תִּקְצַר / וְתֶאֱרַךְ בְּרָעוֹתָיו;
וְיַפְרִשׁ כְּצִפְעוֹנִי / וְיִקְשֹׁר וְלֹא יָנִיא,
וְיִשֹּׁךְ וְאִם יִשַּׁק / פְּצָעִים נְשִׁיקוֹתָיו;
בְּתֹאֲנָה יְסִיתֵהוּ, / וְלִבְכּוֹת, יִחַדֵּהוּ
בְּעוֹלָם, יְפַתֵּהוּ / בְּחֶמְדַת שְׂכִיּוֹתָיו;
וְיַשִּׁיא אֱמוּנָתוֹ / וְיִיגַע לְפַתּוֹתוֹ,
בְּהוֹנוֹ וְגַם בִּשְׁלַל / צִבְעוֹ וְרִקְמוֹתָיו;
אֱמֶת גָּדְלוּ מַעֲשֵׂי / אֲדֹנָי וְקִנְיָנָיו,
אֲשֶׁר נַעֲשׂוּ כֻלָּם / בְּצִדְקוֹ וְחָכְמוֹתָיו;
וְאֵלֶּה מְעַט מִזְעָר / גְּאוֹנוֹ וּמַלְכוּתוֹ,
וְאֵלֶּה קְצוֹת דַּרְכּוֹ / וּפִלְאֵי מְסִלּוֹתָיו;
אֱנוֹשׁ מֵת אֱלֹהַי חַי / יְזַמֵּר בְּעוֹד נֻפַּח
בְּאַפָּיו, וּמֶה אָדָם / וּמָה הֵם זְמִרוֹתָיו;
וְיָעִיר לְבַב שִׂכְלוֹ / לְהַמְעִיט קְצַת חֶבְלוֹ,
וְיַמְעִיט יְמֵי הֶבְלוֹ / כְּלִילָיו תְּמוּנוֹתָיו;
וְיוֹדוּ לְשֵׁם, אִמְרוֹ / בְּפִיהוּ לְהַגְבִּירוֹ,
לְהַשְׂכִּיל לְשׁוֹן קֹדֶשׁ / וְחֶזְיוֹן נְבוּאוֹתָיו;
וּמְדַבֵּר יְהוּדִית / הַמְדֻבָּר עֲלֵי אָפְנָיו,
וְעוֹד מַאֲמַר מֵעֲרַב / וּמַעֲנָיו וְצַחוֹתָיו,
וְצַעֲדוֹ בְּמוֹעֵצָה / בְּחָכְמָה וּבַמְּלִיצָה,
וּמוּסַר לְשׁוֹן יָוָן / מְשָׁלָיו וְחִידוֹתָיו;
עֲדֵי יָבְשׁוּ מֵימֵי / נְעוּרָיו, וְהִזְקִינוּ
קְצִירוֹ עֲצֵי גִילוֹ / וְשֵׁרְשׁוּ שְׁלֻחוֹתָיו;
וְעָבַר זְמַן יַלְדוּת / כְּבָרָק וְהַשַּׁחֲרוּת,
וְנִדְמוּ יְמֵי עֶדְנָה / לְהֶבֶל חֲלֹמֹתָיו;
וּמָשׁוּ לְפִי שָׁעָה / וְחָשׁוּ יְמֵי רָעָה,
לְהַפְרוֹת מְצוּקוֹתָיו / לְהַסְפּוֹת אַנְחוֹתָיו;
וְהָפַךְ זְמַן הוֹדוֹ / לְמַשְׁחִית, וְעֹז פָּנָיו
יְשֻׁגֶּא, וְכָבָה נֵר / סְעִפָּיו וְרוֹאוֹתָיו;
וְיֵלֵךְ כְּפוּף קוֹמָה / כְּאַגְמוֹן, וְצָדוּ אוֹן
צְעָדָיו, וּפְעָמָיו / מִדְּרוֹךְ אֶת מְסִלּוֹתָיו;
וְשַׁחוּ בְּנוֹת שִׁירוֹ / וְגָדַל כְּיָם שִׁבְרוֹ
וּמִתְנוֹדְדִים תַּחַת / זְמִרָיו וְשִׁירוֹתָיו;
וְקוֹל יַעֲבֹר נָחוּץ / אֲבָל אֶל חֲצַר מָוֶת
מְגוּרֵי מְיֻדָּעָיו / וְהוֹרָיו וְהוֹרוֹתָיו;
וְנוֹשֶׁה יְבַקֵּשׁ / הַנְּפָשִׁים וּפִקְדּוֹנוֹ
יְבַקֵּשׁ, וּמִי יוּכַל / תְּפוֹס אֶת חֲבוּלוֹתָיו;
וּמִדְּבִיר יְנִדֻהוּ / לְמִדְבָּר יְרִיצֻהוּ,
וְחֶמְדּוֹת מְעוֹנֹתָיו / בְּזָדוֹן מְקִיאוֹתָיו;
הֲכִי סוֹף אֱנוֹשׁ לָשׁוּב / לְעַפְרוֹ וּבָא מוֹעֵד
לְכָל חַי, וּבַשַּׁחַת / יְכוֹנֵן מְלוֹנֹתָיו;
יְשׁוּבוּן יְסוֹדוֹתָן / כְּמֵרֹאשׁ לְקַדְמוּתָן,
וְרוּחוֹ לְהֵיכְלֵי אֵל / וְצִלּוֹ נְעִימוֹתָיו;
וְנוֹדַע בְּעוֹלַם / הַפְּגָרִים, אֲשֶׁר זָרַע
וְיֶאֱסֹף בְּעוֹלַם / הַנְּפָשִׁים תְּבוּאוֹתָיו;
וְיוּבָא בְמִשְׁפָּט עַל / גְּלוּיָו וְנֶעֱלָמָיו,
וְשָׁמָּה יְשַׁלֶּם לוֹ / אֱלֹהִים פְּעֻלּוֹתָיו.
## 
## 
אֱלֹהַי אֲחָזַתְנִי / רְעָדָה בְּהַזְכִּירִי
פְשָׁעַי וְחַם לִבִּי / וְעָצְמוּ מְרֹרֹתָיו;
הֲכִי מִימֵי נֹעַר / לְשַׁלֵּם חֲטָאִים סָר
וְהִזְקִין עֲדֵי לָאָה / נְשֹׂא אֶת אֲלֻמּוֹתָיו;
וְהֵזִיד בְּחַטָּאתוֹ / וְשָׁגָה בְּצִדְקָתוֹ,
וְהִמְעִיט תְּשׁוּבָתוֹ / וְהִרְבָּה מְשׁוּבֹתָיו;
וְהֵעֵז כְּצוּר מִצְחוֹ / וְהִקְשָׁה כְצוּר מוֹחוֹ,
עֲדֵי סָף זְמַן כֹּחוֹ / וְסָר צֵל בְּחוּרֹתָיו;
וְעָפָה שְׁנוֹת חַיָּיו / וְחֶפְצוֹ וּמַאֲוַיָּיו,
וְרַבּוּ כְּחוֹל הַיָּם / חֳלָיָיו בְּחַטֹּאתָיו;
וְעָשַׁשׁ כְּעָשׁ עַצְמוֹ / וְסָר מֵאֱנוֹשׁ טַעְמוֹ,
וּפָרַץ זְמַן כַּרְמוֹ / וְנִשְׁחֲתוּ זְמִירוֹתָיו;
וְשָׁלַח גְּאוֹן יָדוֹ / בְּגוּפוֹ וּבִכְבוֹדוֹ,
וְקָדַר מְאוֹר פָּנָיו / וְהִלְבִּין קְוֻצּוֹתָיו;
וְהֵמַר בְּמַר רוּחוֹ / עֲדֵי מָתְקוֹ נִכְחוֹ,
לְפִי טֹעֲמִים שֹׁרֶשׁ / רְתָמָיו וְלַעֲנוֹתָיו;
וְאִם דָּם בְּפִיו יוֹרִיד / וּמָטָר נְדוֹד יָרִיד
וְיִסְתֹּם בְּעָב צִדְקוֹ / וְיָסִיר תְּפִלּוֹתָיו;
וְאֵיךְ זֵד, פְּנֵי יוֹצְרוֹ / יְחַלֶּה וְיִתְחַנֵּן,
מְטֻנָּף בְּדַם סִכְלוֹ / וּבִדְמֵי זְדוֹנֹתָיו.
וְאָדוֹן הֲיִתְחַקֶּה / עֲלֵי צַעֲדֵי חוֹטֵא,
אֲשֶׁר לַעֲשׂוֹת הִסְכִּיל / וְהִרְבָּה תְּנוּאוֹתָיו;
וְיִפְקֹד עֲלֵי רִמָּה / וְיִדְרֹשׁ לְתוֹלֵעָה,
וְהוּא יַעֲשֶׂה בָשְׁתּוֹ / וְיִלְבַּשׁ כְּלִמּוֹתָיו;
בְּרַחֲמָיו יְהִי פֹנֶה / לְעַבְדּוֹ וְאַל יִבְזֶה
עֲנוֹתוֹ בְּגֵרוּתוֹ / וְצוּקָיו וְקוֹרוֹתָיו;
וְנוּדוֹ יְהִי סוֹפֵר / וְיָשִׂים בְּנֹאדוֹ אֶת
דְּמָעָיו, וְיַעֲבֹר עַל / הֲמוֹנֵי עֲוֹנוֹתָיו;
וְאַל נָא יְדִינֵהוּ / בְּמַעֲלוֹ כְּמִפְעָלָיו,
וְיִמְחֶה זְדוֹנוֹתָיו / בְּמֵימֵי סְלִיחוֹתָיו;
וְחֶלְקוֹ יְשַׁו עִם / הַחֲפֵצִים בְּיִרְאָתוֹ,
וְנוֹצְרֵי תְעוּדוֹתָיו / וְהֹלְכִים בְּתוֹרֹתָיו;
וְיִזְכֶּה בְּיוֹם יִקְרָא / לְעַמּוֹ פְּקַח-קוֹחַ,
וְיִקְבֹּץ נְפוּצוֹתָיו / וְיוֹם הַחֲיוֹת מֵתָיו.
##  
## לפי שכל: (רמ"ה)
לְפִי שֵׂכֶל אֱנוֹשׁ הֵם מַהֲלָלָיו וְטוּב זִכְרוֹ כְּפִי טוּב מִפְעֲלוֹתָיו,
וּמַהְלַל הַגְּבִיר אָבוּן לְסַפֵּר מְאֹד נִשְׂגָּב וְעָצְמוּ נִפְלְאוֹתָיו,
וְטֶרֶם יֶאֱחֹז בַּעַל דְּבָרִים בְּקָצֵהוּ יְסוּפוּן דַּבְּרוֹתָיו.
וּמִי יוּכַל לְבָאֵר אֶת כְּבוֹד אִישׁ עֲלֵי רָאשֵׁי כְסִילִים מַעֲלוֹתָיו,
וּמִי גֶבֶר מְלָאוֹ לֵב לְגַבֵּר כְּפִיר הִפְאוּ לְבָאִים שַׁאֲגוֹתָיו?
וְחֵילָם יוֹם קְרַב אֹמֶר יְרַדֵּף וְהוּא אֶחָד וְיָנִיס רִבְבוֹתָיו.
קְרָאוּהוּ בְנֵי בִין שַׂר צְבָאוֹ וְאִישׁ רִכְבּוֹ וְגִבּוֹר מִלְחֲמוֹתָיו.
שְׁכֶם אֶחָד יְשִׂימוּן יָד לְפִיהֶם וְיַחַד יִדְּמוּ אֶל מוֹעֲצוֹתָיו.
נְתָנָהוּ זְמָן כֶּתֶר לְרֹאשׁוֹ וּמִדְבָּרָיו בְּיָדָיו טַבְּעוֹתָיו,
וּבִשְׂרוֹךְ נָעֲלוֹ יִצְנֹף לְכָבוֹד וּמֵאַבְקַת פְּעָמָיו מַרְקְחוֹתָיו.
נְהַר שֵׂכֶל בְּגַן־עֵדֶן מְקוֹרוֹ וְשָׂמָהוּ מְמֻלָּא עַל גְּדוֹתָיו.
לְמֵימָיו כָּל בְּנֵי תֵבֵל צְמֵאִים וְלָכַד הוּא לְבַדּוֹ מַעְבְּרוֹתָיו.
בְּזִכְרוֹ מָצְאוּ רִנָּה רְחוֹקִים וְהוּא שׁוֹכֵן בְּאֶרֶץ תּוֹלְדוֹתָיו.
כְּמוֹר עֹבֵר בְּכָל עֵבֶר יְאַחֵז פְּנֵי עוֹלָם וְאַרְבַּע פַּעֲמוֹתָיו.
שְׁתֵי יָדָיו בְּהִתְנַדֵּב עֲנָנִים וְגַם נִבְלֵי שְׁחָקִים אֶצְבְּעוֹתָיו,
וְרַעְיוֹנָיו עֲשׂוֹת חֵפֶץ אֲהוּבָיו וְלָפִיק אֶת־רְצוֹנָם מַחְשְׁבוֹתָיו.
חֲסָדִים נִפְלְאוּ קָנָה בְשִׂכְלוֹ לְהוֹסִיף עַל אֲשֶׁר קָנוּ אֲבוֹתָיו.
זְמַן חֶבְרָה בְּהַעְלוֹתִי עֲלֵי לֵב מְיֻדָּעִי יְעוֹרֵר דַּאֲגוֹתָיו,
וְאֶת־רֹאשִׁי מְקוֹר מַיִם בְּזִכְרוֹ לְהָנִיחַ בְּעֵינַי נַהֲרוֹתָיו.
וְכָל מַאְכָל כְּמוֹ שֹׁרֶשׁ רְתָמִים וְכָל שֵׁכָר מְאֹד יֵמַר לְשׁוֹתָיו,
כְּאִלּוּ עִנְּבֵי רוֹשׁ הֵם עֲנָבָיו וְאֶשְׁכֹּלוֹת מְרֹרוֹת אַשְׁכְּלוֹתָיו.
אֲנִי גֶבֶר יְכַל יָמָיו בְּאֹפֶל בְּלִי פָנָיו וּבַהֶבֶל שְׁנוֹתָיו,
וְאֶקְרָא עַל זְמַן חֶבְרָה: אֲהָהּ, כִּי כְּהָקִיץ מֵחֲלוֹם הָיוּ יְמוֹתָיו,
(זְמַן נֹעַם כְּצוּף הָיָה לְחִכִּי כְּאִלּוּ מִן יְמֵי נֹעַר יְמוֹתָיו(?))
וּבִלְתּוֹ כָּל־יְמֵי חֶלְדִּי כְזֹקֶן וְהֵם הָיוּ יְמֵי כָל־שַׁחֲרוּתָיו,
זְמָן פָּתַח לְנַפְשִׁי שַׁעֲרֵי גִיל וְיָגוֹן בַּעֲדִי סָגַר דְּלָתָיו.
וְאֵין עֹנֶג לְבַד אָבוּן וּפָנָיו וְאֵין מָשׂוֹשׂ לְבַד מִגְדֵי שְׂפָתָיו,
וְאֵין נוֹחַ לְלֵב רַגָּז וּמַרְפֵּא לְבַד מִלָּיו לְחַבֵּשׁ עַצְּבוֹתָיו.
וְנִחַם הַזְּמָן עַל זֹאת, – וְנוֹכֵל יְהִי שָׂשׂ בַּהֲשִׁיבוֹ מַתְּנוֹתָיו –
וְהֵשִׁיב אֶת־מְעוֹן חֶבְרָה עֲרָבָה, וְשָׂם פֶּתַע מְלֵחָה מִשְׁכְּנוֹתָיו,
וְהֵמִיר הַהֲנָחָה בַּאֲנָחָה, וְגַם הָפַךְ לְיָגוֹן צַהֲלוֹתָיו.
וְסוּסֵי הַנְּדוֹד קַלּוּ כְנֶשֶׁר, וְחַדּוּ מִזְּאֵבִים מַרְכְּבוֹתָיו.
בְּאִישׁוֹן לַיְלָה רָצוּ, כְּאִלּוּ לְנֶגַע הַנְּדוֹד שַׂק כֻּתֳּנוֹתָיו,
וְלֹא בָרַק בְּרַק לַיִל לְהָאִיר, וְלֹא נוֹדְעוּ בְשַׁחַק עִקְּבוֹתָיו.
בְּיַד הָאֵל פְּקַדְתִּיהוּ לְהַשְׁקוֹת כְּמֵי עֵינַי בְּכָל עֵת מַחֲנוֹתָיו,
## 
## 
וּמוֹבָאָיו בְּשָׁלוֹם לִהְיוֹת עַל רְצוֹן נַפְשׁוֹ וְכָהֶם תּוֹצְאוֹתָיו.
וְהֵא בֶן אַהֲבָה הָלֹךְ וְטָפֹף יְהַלֵּךְ עַד יְצַפֶּה אַרְמְנוֹתָיו,
וְאוּלַי חֵן יְהִי נוֹשֵׂא בְעֵינָיו עֲדֵי יִגַּע וְיִשַּׁק מַרְגְּלוֹתָיו,
וּפִיהוּ יַעֲנֶה רַכּוֹת לְפָנָיו וְיִתְחַנֵּן לְמַלֵּא מִשְׁאֲלוֹתָיו,
לְחַזֵּק מֵיתְרֵי אֹהֶל יְדִידוּת לְבַל יִנָּתְקוּ לָעַד עֲבוֹתָיו.
## 
## 
## מה בצע לי: (רמ"ז)
מָה בֶּצַע לִי בִּקְרֹא לִי אָב בֵּן מַמְתִּיק לִי אֶת אִמְרוֹתָיו
קָרוֹב יִתֵּן אֹתִי תּוֹךְ פִּיו אָכֵן רָחוֹק מִכִּלְיוֹתָיו.
## 
## 
## אצעק במרה: (רמ"ז)
אֶצְעַק בְּמָרָה עַל גְּזוּר נַפְשִׁי פִּתְאֹם בְּשַׁחַק נִתְכְּנוּ בָּתָּיו 
צַר לִי מְאֹד עָלָיו וּמִי יִתֵּן מוּתִי אֲנִי הַיּוֹם בְּנִי תַּחְתָּיו.
## 
## 
## שאלוני: (רמ"ז)
שְׁאָלוּנִי בְּעַד רֵעַ אֲהַבְתִּיו וְכִפְקֹד חֵן יְמֵי נֹעַר פְּקַדְתִּיו
וְדִמּוּ כִּי קְרָבַי לֹא יְהִימוּן וְכִי לִבִּי בְּפַת נֹחַם סְעַדְתִּיו
עֲנִיתִים אֹהֲבַי תִּדְבַּק לְשֹׁנִי לְחִכִּי מֵאֱנוֹשׁ אִם לֹא זְכַרְתִּיו
וְעֵינִי תֶּחְשַׁךְ אִם לֹא בְּכִיתִיו וְגַם תִּשְׁכַּח יְמִינִי אִם שְׁכַחְתִּיו
לְבָבִי אַחֲרָיו בִּכְלוּא אֲנָחָה וְלִצְמִתֻת בְּיַד יָגוֹן מְכַרְתִּיו
לְבִלְתִּי תִּהְיֶה לוֹ עוֹד גְּאֻלָּה וְלוּ תַּשִּׂיג יְמִינִי לֹא גְּאַלְתִּיו
וְאִלּוּ עַל עֲנַן עֵינַי אֲצַוֶּה לְבַל יִזַּל לְשִׁבְרוֹ לֹא יְכָלְתִּיו
חֲרֵבִים הֵם מְגוּרוֹתַי בְּעֵינַי וְכָל מִשְׁכָּן לְבַד קִבְרוֹ מְאַסְתִּיו
חֲשַׁבְתִּיהוּ כְּגַן שָׁתוּל וְרָוֶה וְחֶפְצִי לוּ יְמֵי עוֹלָם שְׁכַנְתִּיו
אֲחוֹנֵן אֶת עֲפָרוֹ לִרְגָעִים וְלוּ אוּכַל עֲלֵי גַּבִּי סְבַלְתִּיו
וְדָמִי לוּ אֱהִי יָכֹל לְהוֹצִיא עֲלֵי קִבְרוֹ מְקוֹם דִּמְעִי שְׁפַכְתִּיו
בְּעָפָר קָבְרוּ אֹתוֹ אֲנָשִׁים וְאַךְ צַלְמוֹ בְּבַת עֵינִי חֲקַקְתִּיו
וְגוּפוֹ טָבְלוּ לָהֶם בְּמַיִם וּמֵרָחוֹק בְּמֵי עֵינַי טְבַלְתִּיו
וְאָמְרוּ כִּי קְבָרוּהוּ בְּעָפָר וּבֵין הַלֵּב וּמוֹרָשָׁיו קְבַרְתִּיו.
## 
## 
## דבריך בעט: (רמ"ח)
דְּבָרֶיךָ בְּעֵט שֵׂכֶל חֲקוּקִים וְעַל קִירוֹת לְבַב שֶׁמֶשׁ חֲרוּתִים
וְשִׁירֶיךָ בְּשֵׁם צַחוֹת יְדַעְתִּים וְשָׁלִישִׁים לְכֹל אֹמֶר קְרָאתִים
עֲנָקִים מֹשְׁכִים לִבּוֹת עֲנָקִים וּמַשִּׁיאִים בְּפֶה אִישִׁים וּפוֹתִים
נְגִידֵי מַאֲמָר יַעְקֹב מְעַמֵּר וְיָשֹׁלּוּ מְתֵי שִׁיר מִצְּבָתִים
דְּרָךְ לְךָ מַהֲלָךְ שָׂרֵי תְּעוּדָה וְסוּרָה מִנְּתִיב רֵקִים שְׂנֵאתִים
וְאַל נָא תַּחֲמֹד כֶּסֶף וְזָהָב לְעַג לָהֶם וּבוּזֵם כִּי בְּזִיתִים
וְאַל תִּתְאַו הֱיוֹת עֹבֵד אֲדָמָה וְלִכְרָמִים הֱיוֹת עֶבֶד וְזֵיתִים
וְאֵיךְ תֵּחַל נְשָׁמָה הַיְקָרָה בְּיַד עֹשִׂים בְּמַחְרֵשׁוֹת וְאֵתִים
וְאַל תַּאֲמֵן מְתֵי תֵּבֵל לְמַעַן בְּמַחְתֶּרֶת כְּמוֹ גַּנָּב מְצָאתִים
אֲהוּבִים הֵם יְמֵי רֶוַח וְדוֹדִים בְּעִתּוֹת אֹכְלִים עִמְּךָ וְשֹׁתִים
יְשַׂחֵקוּ וְלִבּוֹתָם כְּסִירִים עֲלֵי רִשְׁפֵּי קְנָאוֹת הֵם שְׁפוּתִים
וְעֶרְוַת דַּבְּרוֹתֵיהֶם גְּלוּיָה וּמַדְוֵיהֶם עֲדֵי שָׁתוֹת כְּרוּתִים
מְשָׁכוּנִי וְאַךְ בִּפְתִיל נְעֹרֶת וּמֵאַהֲבָה מְשַׁכְתִּים בַּעֲבוֹתִים
וְהִשְׁכַּנְתִּים בְּגַן חֶסֶד וְהֵמָּה דְּחָפוּנִי לְאַחַת הַפְּחָתִים 
וּבֵית מִדּוֹת הֲבֵאתִים וַעֲלִיּוֹת מְרֻוָּחִים וְרָהִיטֵי בְּרוֹתִים
וּבֹקֶר נִהֲלוּנִי מִכְלְאֹת צֹאן וְלָעֶרֶב כְּבָקָר לָרְפָתִים
וְנִכְבַּדְתִּי לְהָשִׁיב אֶת גְּמוּלָם וְהֵם חָשְׁבוּ בְּלִבָּם כִּי יְרֵאתִים 
וְאִישִׁים סָכְלוּ אֶת מַחֲמַדַּי אֱמֶת הֵמָּה בְּחַיֵּיהֶם כְּמֵתִים.
## 
## 
## אמנם גביר: (רמ"ט)
אָמְנָם גְּבִיר מִיּוֹם הֱיוֹתְךָ חָכְמָה לְבַד הָיְתָה רְעוּתְךָ
הִיא אַתְּ וְאַתָּה הִיא וְאֵיךְ נִבְדָּל יִהְיֶה קְצָתְךָ מִקְצָתְךָ
הָאֵל עֲלֵי חֶפְצְךָ יְצָרָהּ כִּי הִיא נִבְרְאָה עַל תַּאֲוָתְךָ
יָם עִם תְּהוֹם אִם כִּחֲדוּ אֹתָהּ הִנֵּה מְצָאנוּהָ בְּבֵיתֶךָ
מִי זֶה יְאַוֶּה לַחֲזוֹת אֹתָהּ נֶצַח יְהִי מַבִּיט דְּמוּתְךָ
אַתָּה עֲלֵי רֹאשָׁהּ לְלִוְיַת חֵן גַּם הִיא עֲנָק עַל גַּרְגְּרֹתֶיךָ
שָׁכְנָה סְגוֹר לִבְּךָ וְתָרָה עַל שַׁחַק מְנוּחָה לַחֲנוֹתְךָ
הִיא טִפְּחָה אֹתְךָ וְעוֹד שָׂמָה תּוֹרָה וּמִשְׁנָה אֹמְנוֹתֶיךָ
אֶל עָל קְרָאַתְךָ עֲדֵי נוֹדְעוּ בֵּין כּוֹכְבֵי אוֹר עִקְבוֹתֶיךָ
עִמְּךָ לְהִתְגּוֹרֵר יְקַוּוּ כִּי חָמְדוּ יְדִידוֹת מִשְׁכְּנוֹתֶיךָ
הֵן רֵעֲךָ סַהַר וְאָחִיךָ שֶׁמֶשׁ וְכִימָה הִיא אֲחוֹתְךָ
חֶבְרָתְךָ עַיִשׁ אֲשֶׁר תִּתְעַל בִּקְרֹא בְּנוֹתֶיהָ בְּנוֹתֶיךָ
כֻּלָּם יְעִידוּן כִּי תְּהִלָּתָם בִּלְבֹשׁ חֲלִיפוֹת מַחְלְצוֹתֶיךָ
יִתְגַּדְּלוּ אִלּוּ גְּדִילִים רַק יִהְיוּ עֲלֵי כַּנְפֵי כְּסוּתְךָ
חַכְמֵי אֲפָסִים תָּמְהוּ עַל רֹב חָכְמָתְךָ וּמְעַט שְׁנוֹתֶיךָ
לֹא הֶאֱמִינוּ לַדְּבָרִים עַד בָּאוּ רְאוֹת בָּתֵּי נְכֹתֶיךָ 
עָמְדוּ לְפָנֶיךָ כְּנִמְהָרִים וַיֶּחְכְּמוּ מִדַּבְּרֹתֶיךָ
אָז אָמְרוּ אַשְׁרֵי אֲנָשֶׁיךָ אֵלֶּה וְאַשְׁרֵי כָּל מְשָׁרְתֶיךָ
כַּמָּה גְּבֹהָה דִּבְּרוּ טֶרֶם בֹּאָם שְׁמֹעַ נִפְלְאוֹתֶיךָ
פִּימוֹ בְּגֵאוּת שָׁלְחוּ מֵאָז וַיִּדְּמוּ אֶל מוֹעֲצוֹתֶיךָ
כָּל בַּעֲלֵי מַדָּע יְעִידוּן כִּי גֹּבַהּ בְּךָ תַּעְדֶּה עֲדָתְךָ
סָרָה אֱלֵי מִשְׁמַעְתְּךָ הַיּוֹם וַתֵּט לְהִשְׂתָּרֵר בְּדָתְךָ
נָשְׂאָה פְּאֵר מִשְׂרָה וְהוּא קִנְיַן יָדְךָ וְנַחְלָה מֵאֲבֹתֶיךָ
נָשְׂאָה פְּאֵר מִשְׂרָה וְהוּא קִנְיַן יָדְךָ וְנַחֲלָה מֵאֲבֹתֶיךָ
אָמְרוּ לְךָ מִשְׁפַּט גְּאֻלָּתָהּ קוּמָה גְּאַל אֶת נַחֲלָתְךָ
קוּמָה הֱיֵה לָנוּ לְקָצִין כִּי לֹא מָצְאוּ חֹבֵשׁ כְּמוֹתְךָ
תַּאֲכִיל רְעֵבֵינוּ פְּרִי מוּסַר לִבְּךָ וְנֹעַם צוּף שְׂפָתֶיךָ
וּתְרַו צְמֵאֵינוּ בְּמֵי הַשְׂכֵּל יִזַּל בְּפִי עֵט אֶצְבְּעֹתֶיךָ
תָּקִים לְךָ מַדָּעֲךָ מֵלִיץ יוֹם תַּעֲלֶה בָּנוּ חֲמָתֶךָ
הִתְיַעֲצוּ בְּךָ כִּי עֲלֵי כַּנְפֵי עַיִשׁ יְעוּפוּן מַחְשְׁבֹתֶיךָ 
רוּם וַעֲלֵה כִּי כּוֹכְבֵי מָשׂוֹשׂ עָלוּ בְּשַׁחַק לַעֲלֹתְךָ
וַעֲצַת זְמָן הָפֵר וְיַלְדֵי יוֹם הַשְׁמֵד בְּלַהֶבֶת חֲנִיתְךָ
וּכְרֹת לְיַלְדֵי בִּין אֲמָנָה כִּי הֵם מֵאֱנוֹשׁ בַּעֲלֵי בְּרִיתְךָ
אֵין פַּאֲרֵי רֹאשְׁךָ וּמַלְבּוּשֵׁי חֶמְדָּתְךָ כִּי אִם עֲמִיתֶיךָ
אִם תִּזְרַעָה לָהֶם פְּרִי אַהַב תִּקְצֹר תְּבוּאַת אַהֲבָתְךָ 
אוֹתָם עֲרֹב לַטּוֹב וְהִתְעָרֵב עִמָּם וְאָז תֶּעֱרַב שְׁנָתְךָ
וּבְיוֹם זְמָן יֵיטִיב הֱיֵה בַּטּוֹב דּוֹדִי וְזָכְרָה מָחֳרָתְךָ
וּשְׂמַח בְּעֹז תֵּבֵל וּמִתֵּבֵל נִזְהָר הֱיֵה נָא פֶּן תְּסִיתְךָ
לָהּ אַל תְּהִי נֶעֱבָד וְדַע כִּי אָז תִּשַּׁח וְתִקָּרֵא אֲמָתֶךָ
אַל נָא תְּהִי נֹשֵׂא פְּנֵי יָפְיָהּ לָעַד וְתִשַּׁק מַרְגְּלוֹתֶיךָ
סַכֵּל עֲצַת חֶפְצָהּ וְהִיא תָּרוּץ נֶצַח לְמַלֹּאת מִשְׁאֲלוֹתֶיךָ
אַל נָא תְּפַתְּךָ בְּלִקְחָהּ כִּי תָּפֵר בְּלִי חֵטְא אַחְוָתְךָ 
הִנֵּה עֲצַת רֵעַ אֲשֶׁר נַפְשׁוֹ תִּגְאֶה בְּיוֹם רוּם גַּאֲוָתְךָ
מֵאַהֲבָתוֹ בְּךָ יְאַוֶּה לוּ יוֹסִיף יְמוֹתָיו עַל יְמוֹתֶיךָ
מִצְעָר יְהִי רֵאשִׁיתְךָ אָחִי כַּיּוֹם וְיִשְׂגֶּה אַחֲרִיתְךָ
וּשְׂרֵה עֲדֵי זֹקֶן וְיָמֶיךָ יִתְחַדְּשׁוּ אַחַר בְּלוֹתְךָ.
## 
## 
## יברך צור: (רנ"א)
יְבֹרַךְ צוּר אֲשֶׁר יַרְחִיק קְרֹבִים וְיַקְרִיב מֵרְחֹקִים אַהֲבָתָם
וְהַמֵּשִׁיב לְבַב יֹלֵד עֲלֵי בֵּן וְאֶת לִבּוֹת יְלָדִים עַל אֲבוֹתָם.
## 
## 
## אראה כבוד: (רנ"א)
אֶרְאֶה כְּבוֹד תֵּבֵל כְּעָשׁ יִבֶל גַּם הַיְקוּם מָוֶת יְכַל אוֹתָם
אָכֵן יְלָדֶיהָ מְקַנְּאִים זֶה בָּזֶה עֲדֵי קִנְאָה אֲכָלָתַם 
לוּ חָכְמוּ רָאוּ בְּעֵין לִבָּם מִיַּד אֲחֵרִים הִיא יְרֻשָּׁתָם 
כָּכָה אֲחֵרִים יֵשְׁבוּ תַּחְתָּם מָחָר בְּחַצְרֵיהֶם וְטִירֹתָם 
רָבוּ עֲלֵי תֵּבֵל וְהִיא הֶבֶל תָּעוּ וְלֹא בָּנוּ לְאַחֲרִיתָם
אַיֵּה אֲדֹנֵי הָאֲרָצוֹת אֵי רוֹזְנֵי זְמַנֵּיהֶם וְחָכְמָתָם
אַיֵּה מְלָכִים מָלְכוּ קַצְוֵי עוֹלָם הֲלֹא סָפוּ וּמַלְכוּתָם
כָּלוּ וְאַהֲבָתָם וְשִׂנְאָתָם וַיֹּאבְדוּ הֵמָּה וְקִנְאָתָם 
שָׁבוּ לְעַפְרוֹתָם וְנִשְׁאָרוּ מִשְׁלֵי מְלִיצוֹתָם וְחִידֹתָם
הַט אָזְנְךָ אֶל מִדְבְּרֵי מוּסָר שִׂימֵם עֲלֵי לִבְּךָ כְּמוֹ חוֹתָם
טֶרֶם יְפַתּוּךָ בְּנֵי יָמִים עוּרָה אֲחִי שֵׂכֶל לְפַתּוֹתָם.
## 
## 
## הלמד מזמן: (רנ"א)
הֲלָמֹד מִזְּמָן הֶפֶךְ בְּחַרְתֶּם וְרָכוֹב בָּמֳתֵי בֶּגֶד חֲמַדְתֶּם
וְהָלֹךְ עַל נְתִיב מֶרִי כְּאִישָׁיו וְגֻלּוֹת תּוֹךְ בְּתוֹךְ לֵבָב כְּמַסְתֶּם
וּבִרְאוֹת הַזְּמָן נִמְשַׁךְ כְּעֶבֶד לְבָבוֹת בַּעֲבוֹת אַהַב מְשַׁכְתֶּם
וְיוֹם דִּמָּה יְרֹה חִצֵּי יְגוֹנִים אֲזַי חַשְׁתֶּם וְאֶת קַשְׁתּוֹ דְּרַכְתֶּם
וְנִגְלָה כִּי בְּלֵב וָלֵב הֲלַכְתֶּם וְנַעְתָּרוֹת נְשִׁיקוֹת שֶׁנְּשַׁקְתֶּם
וְאֵיךְ נִתְרַע אֲמַרְתֶּם לַאֲשֶׁר אֵל עֲזָבוֹ אַךְ לְצוֹק יוֹמוֹ שְׂחַקְתֶּם
וְהֵן מָטָה מְאֹד יָדוֹ וְכֵן רוּם לְבָבוֹ מָךְ וְצֶדֶק לֹא חֲשַׁבְתֶּם
שְׁמָעוּנִי בְּנֵי הֶפֶךְ וְאֵיךְ תּוּכְלוּ הַקְשֵׁב וְאָזְנַיִם אֲטַמְתֶּם
וְרֹאֹת מֵרְאוֹת סַנְוֵר אֲחָזָם וְעֵין לֵב מֵחֲזוֹת יֹשֶׁר סְגַרְתֶּם
אֲנִי אִישׁ תּוֹלְדוֹת יוֹם לֹא יְכֹלוּן לְהַשְׁפִּיל לוֹ גְּאוֹן נֶפֶשׁ זְנַחְתֶּם
לְמַעַן שָׂגְבָה מִבּוֹא בְּעֵרֶךְ נְפָשִׁים בָּאֲנָשִׁים שֶׁבְּחַרְתֶּם
וְאֵיךְ יוּכְלוּ לְהַכְנִיעַ נְדִיבָה יְקָרָה מִפְּנִינִים לוּ חֲקַרְתֶּם 
אֲשֶׁר תִּלְעַג בְּיַלְדֵי יוֹם וְצוֹקָיו תְּשַׂחֶק בָּם בְּיוֹם מֵהֶם פְּחַדְתֶּם
בְּעֹשֶׁר תַּעֲנִיק וּבְרֵישׁ תְּכַבֵּד וְשִׂיאַת שִׂיא קְצָתָהּ לֹא נְגַעְתֶּם
וְכַמָּה רָחֲקָה מִכֶּם בְּיוֹם בּוּז וְיוֹם נוֹחַ תְּנוּךְ אָזְנָהּ רְצַעְתֶּם
וְנֶפֶשׁ רָכְבָה עַל עָב הֲתִדְאַג לְמֵי אַהַב בְּלִי פֶּשַׁע דְּלַחְתֶּם
וּמָה תִּדְאַג וְאַהֲבַתְכֶם לְהַרְאוֹת וְתֵעָצֵב קְרַבְתֶּם אוֹ רְחַקְתֶּם
וְדַי לָהּ כִּי הֲמִירוֹתֶם כְּבוֹדְכֶם בְּקָלוֹן וַתְּדַמּוּ כִּי סְחַרְתֶּם
עֲזַבְתֶּם מֵי בְּאֵר חַיִּים מְקוֹרָהּ וּבֹארוֹת נִשְׁבְּרֵי קִירוֹת חֲצַבְתֶּם
וְהֶעְמַקְתֶּם מְצֹא מַיִם לְאַט יֵלְכוּ אָכֵן חֲפַרְתֶּם עֵת חֲפַרְתֶּם
וְגֻלֹּת מֵי אֲהָבֵינוּ חֲשַׁבְתֶּם טְבֹל בָּהֶם וְתוֹךְ הַבֹּץ טְבַעְתֶּם
וְדִמִּיתֶם עֲלוֹת בָּהֶם לְרוֹם אַךְ בְּצוּלַת בּוּז כְּעוֹפֶרֶת צְלַלְתֶּם
לְתוֹכַחַת כְּתָבִי לֹא שְׁלַחְתִּיו וְלֹא לִבְנוֹת גְּדַר אַהַב פְּרַצְתֶּם
כְּתַבְתִּיהוּ הֱיוֹת חָקוּק בְּמֵצַח זְמָן לַרְאוֹת לְאִישָׁיו מָה פְּעַלְתֶּם
וְשָׁלוֹם עַל אֲחֵי אַהַב וּבֶגֶד וְעַל אֶרֶץ אֲשֶׁר תּוֹכָהּ שְׁכַנְתֶּם
וְאֵיךְ יִכְשַׁר שְׁכָן אֶרֶץ אֲשֶׁר בָּהּ אֱשׁוּן לַיִל לְאוֹר הַיּוֹם עֲרַכְתֶּם
אֲנִי הֹלֵךְ וּמָחָר תִּקְצְרוּ אֶת פְּרִי כַּחַשׁ אֲשֶׁר הַיּוֹם זְרַעְתֶּם
וְאֶרְכַּב יָם וְיַבֶּשֶׁת וְיִרְאוּ יְדִידִים מַחֲמַדַּי שֶׁסְּכַלְתֶּם
וְאָז יִקְנוּ בְּיֹקֶר הוֹד אֲהָבִים אֲלֵיהֶם תָּאֲבוּ בְּזוֹל מְכַרְתֶּם
וְתִנָּחְמוּ בְּלִי הוֹעִיל וְלֹא תּוּכְלוּ לִתְפּוֹר קְרָעִים שֶׁקְּרַעְתֶּם
וְשָׁם אֶשְׁכַּח לְרֹעַ מִפְעֲלֵיכֶם וְאֶזְכֹּר אֶת בְּרִית נֹעַר שְׁכַחְתֶּם
וְחֶסֶד אֶגְמְלָה עַל רַע גְּמַלְתֶּם וְלֹא אֶדְאַג שְׂנֵאתֶם אוֹ אֲהַבְתֶּם.
## 
## 
## אלו המון: (רנ"ד)
אִלּוּ הֲמוֹן עַמִּים יְבוֹאֵנִי לָפֵר בְּרִית אָח לֹא יְחִתֵּנִי 
אַךְ מֵחֲטָאָיו אֶעֱצֶה עֵינִי תָּמִיד וְאֶפָּת אִם יְפַתֵּנִי.
## 
## 
## ידידים סבבו: (רנ"ד)
יְדִידִים סָבְבוּ שֻׁלְחָן נְדִיב לֵב וְאֹתִי נָתְנוּ עָלָיו לְכֶתֶר
לְכֵן חוּשׁוּ מְיֻדָּעִים כְּפִי אֵל אֲכֹל מָה בִּי וְשָׂבוֹעַ וְהוֹתֵר.
## 
## 
## מה תשמאיל: (רנ"ז)
מַה-תַּשְׂמְאִיל דֹּודִי / אֹו תַאֲמִין
סוּרָה וּבֵין שָׁדַי / הֹואֵל וְלִין.
## 
דֹּוד מִדְבְּרֵי פִיו עָלַי עָתְקוּ
אָכֵן כְּצוּף דֹּדָיו / לִי מָתְקוּ
לִבִּי וּמֹורָשָׁיו / יִנָּתְקוּ
## 
אִם יַחֲלִיף חֻקֹּו / אֹו יֵשְׂטְ מִן
דַּרְכֹּו וְאֶל-הֹוכַח / אִם יַאֲזִין.
## 
מִיֹּום וּמִלַּיִל / צוּר חִבְּרֹו
שָׁחְרוּ קְוֻצֹּותָיו / צַח זָהֳרֹו
אִם-תִּשְׁאֲלוּ עָלָיו / מַה-תָּאֳרֹו
## 
חֹבֵשׁ צְנִיף-אֹפֶל / עֹטֶה סְדִין
בֹּקֶר, בְּאַף יִטְרֹף / לֵב אָב וְנִין.
אַל תֹּאמְרוּ פָּנָיו יִתְאַדְּמוּ
מִדַּם נְקִיִּים אַל פֶּן תֶּאֶשְׁמוּ
כִּי מִדְּמֵי עֵינָיו אִם נִכְלְמוּ
קִרְבוּ הֲלֹם לִמְתֵי שֵׂכֶל וּבִין
בֵּין דָּם לְדָם יוֹרוּ בֵּין דִּין לְדִין.
מָה לַעֲשׁוּק אַהַב אוֹ מִי יְרַד
בִּצְבִי כְּתָב לֶחְיוֹ יַחְפִּיר שְׂרָד
כַּמָּה לְלֵיל פֵּרוּד לֵב יֶחֱרַד
אִם זָרְחָה שֶׁמֶשׁ כּוֹס עַל יְמִין
עֹפֶר בְּחַיֶּיךָ אִם תַּאֲמִין. 
עֹפֶר אֲשֶׁר גָּזְלוּ לִבִּי שְׁנֵי
עֵינָיו יְרָא מֵאֵל שֹׁכְנִי סְנֶה
הָשֵׁב גְּזֵלָתִי פֶּן אֶשְׁנֶה
## #ערבית#
## 
## יונה בצל לבב: (רנ"ח)
יוֹנָה, בְּצֵל לְבַב צְבִי דָּבְקֵךְ, בּוֹאִי וְשָׁם חֲבִי,
מִמַּעְיְנוֹת אַהֲבָה יַשְׁקֵךְ, רוּצִי וְשַׁאֲבִי.
## 
## 
גִּנַּת אֱגוֹז, אֲשֶׁר שְׁלָחַיִךְ פַּרְדֵּס עֲצֵי פְרִי,
הָהּ, כִּי בְנוֹת רֳאִי שְׁלָחַיִךְ לִלְחֹם כְּמוֹ אֲרִי,
וּשְׁנֵי שְׁדֵי תַעֲנוּג רְמָחַיִךְ – אַךְ הֵם בְּנֵי מְרִי,
כִּי יִמְנְעוּ בְּבַקְּשִׁי חָבְקֵךְ מִנִּי וְתִשְׂגְּבִי,
אִם תִּקְרְבִי – אֱחִי, וְעֵת רָחְקֵךְ – מוֹתִי תְקָרְבִי.
## 
## 
לֹא נֶחֱזָה כְּמַחֲזֵה יָפְיֵךְ מִנִּי הֱיוֹת זְמָן,
נִמְתַּק לְחוֹשְׁקֵךְ בְּהוֹד צִבְיֵךְ פִּצְעֵךְ וְנֶאֱמָן –
כִּי אֶמְצְאָה צֳרִי עֲלֵי לֶחְיֵךְ וּבְפִיךְ דְּבַשׁ וּמָן.
מִי לֹא יְאַו רְווֹת בְּצוּף מִתְקֵךְ, לוּ יִהְיֶה נְבִיא
אֵל, דַּע כִּי בְנוֹזְלֵי רֻקֵּךְ חומי וְתֵיטְבִי.
## 
## 
אִם יַחֲלִיק דְּבַשׁ בְּפִי, טַעְמוֹ יֵמַר – וְתִמְתְּקִי,
וְסַהַר יַעֲלֶה בְּלֵיל תֻּמּוֹ, יִבְכֶּה – וְתִשְׂחֲקִי.
אִם תִּקְרְבִי לְמִשְׁפָּט עִמּוֹ, יִרְשַׁע – וְתִצְדְּקִי.
מֵלִיץ בְּתָאֳרֵךְ עֲלֵי צִדְקֵךְ כִּי לֹא תְכַזְּבִי,
גַּם עוֹרְבֵךְ וּמַחֲזִיק בִּדְקֵךְ הַחֵן וְהַצְּבִי.
## 
## 
## 
## 
## סותי אהבים: (רנ"ט)
סוּתֵי אֲהָבִים / אֶלְבַּשׁ כְּמַדִּי
וּדְמֵי עֲנָבִים / הֵם מַחֲמַדִּי,
## 
## 
וּשְׂפַת גְּבִיעִי יַשְׁקִיט כְּאֵבִי.
וּבְשׂוּם יְצוּעִי / אֶת חֵיק אֲהוּבִי,
יָבִין לְרֵעִי / וְיַעֲנֶה בִּי:
״סוֹד אַל תְּכַסֶּה וּשְׁבָה / לְצִדִּי
וּרְדָה וְעַשֵּׂה / צוּף־פִּי וְדַדִּי״.
## 
## 
מֵאֵין צְדִיָּה / עֵינָיו יְצוּדוּן
גּוּרֵי לְבִיָּא / וַיַּאֲבִידוּן.
אָכֵן, לְחִיָּא עַל תֹּם יְעִידוּן.
הַשָּׂם זְמַנִּי / שׂוֹחֵק לְנֶגְדִּי,
לַעֲשׂוֹת רְצוֹנִי / יָרוּץ כְּעַבְדִּי.
## 
## 
גִּנַּת בְּשָׂמִים, / מַעְיַן תְּעוּדוֹת,
עַל כָּל יְקוּמִים / לוֹ שֵׁם וְיָדוֹת,
גִּילַת עֲגוּמִים / גַּם בֵּית מְצוּדוֹת.
אֵלָיו מְנוּסִי / יוֹם צוֹק וּפַחְדִּי,
חֶלְקִי וְכוֹסִי / רַק הוּא בְּחֶלְדִּי.
## 
## 
הוֹד מַהֲלָלָיו / כָּל פֶּה יְתַנֶּה
וּבְמַעֲלָלָיו הַבִּין יְכֻנֶּה.
רַב לוֹ פְעָלָיו; / קִדָּה וְקָנֶה
זִכְרוֹ בְּתוֹךְ פִּי, / צוּפִי וּמִגְדִּי,
רֵיחוֹ לְאַפִּי / מֹרִי וְנִרְדִּי.
## 
## 
מַה תַּאֲוָתִי / לִמְצֹא בְּעֵינָיו
חֵן! גַּאֲוָתִי / אַשְׁחֶה לְפָנָיו
וּבְשִׁיר שְׂפָתִי / אֶקְרָא בְּאָזְנָיו:
״עֶבֶד רְצוֹנוֹ / אֶהְיֶה לְבַדִּי
גַּם כֵּן לְבָנָיו / נִינִי וְנֶכְדִּי״.
## 
## 
## 
## 
## תאות לבבי: (רס"א)
תַּאְוַת לְבָבִי וּמַחְמַד עֵינִי –
עֹפֶר לְצִדִּי וְכוֹס בִּימִינִי!
## 
רַבּוּ מְרִיבַי – וְלֹא אֶשְׁמָעֵם,
בּוֹא, הַצְּבִי, וַאֲנִי אַכְנִיעֵם,
וּזְמָן יְכַלֵּם וּמָוֶת יִרְעֵם.
בּוֹא, הַצְּבִי, קוּם וְהַבְרִיאֵנִי
מִצּוּף שְׂפָתְךָ וְהַשְׂבִּיעֵנִי!
## 
לָמָּה יְנִיאוּן לְבָבִי, לָמָּה?
אִם בַּעֲבוּר חֵטְא וּבִגְלַל אַשְׁמָה
אֶשְׁגֶה בְיָפְיָךְ – אֲדֹנָי שָׁמָּה!
אַל יֵט לְבָבְךָ בְּנִיב מְעַנֵּנִי,
אִישׁ מַעֲקַשִּׁים, וּבוֹא נַסֵּנִי.
## 
נִפְתָּה, וְקַמְנוּ אֱלֵי בֵית אִמּוֹ,
וַיֵּט לְעֹל סֻבֳּלִי אֶת שִׁכְמוֹ,
לַיְלָה וְיוֹמָם אֲנִי רַק עִמּוֹ.
אֶפְשַׁט בְּגָדָיו – וְיַפְשִׁיטֵנִי,
אִינַק שְׂפָתָיו – וְיֵינִיקֵנִי.
## 
כַּאְשֶׁר לְבָבִי בְּעֵינָיו נִפְקַד,
גַּם עַל פְּשָׁעַי בְּיָדוֹ נִשְׁקַד –
דָּרַשׁ תְּנוּאוֹת וְאַפּוֹ פָקַד,
צָעַק בְּאַף "רַב לְךָ, עָזְבֵנִי,
אַל תֶּהְדֳּפֵנִי וְאַל תַּתְעֵנִי!"
## 
אַל תֶּאֱנַף בִּי, צְבִי, עַד כַּלֵּה,
הַפְלֵא רְצוֹנְךָ, יְדִידִי, הַפְלֵא,
וּנְשַׁק יְדִידְךָ וְחֶפְצוֹ מַלֵּא!
אִם יֵשׁ בְּנַפְשָׁךְ חֲיוֹת – חַיֵּינִי,
אוֹ חֶפְצְךָ לַהֲרֹג – הָרְגֵנִי!
## 
## 
## דדי יפת תאר: (רס"ג)
דַּדֵּי יְפַת תֹּאַר לַיִל חֲבֹק
וּשְׂפַת יְפַת מַרְאֶה יוֹמָם נְשֹׁק!
## 
וּגְעַר בְּכָל מֵרִיב, יוֹעֵץ לְפִי
דַּרְכּוֹ, וְקַח יֹשֶׁר נִמְצָא בְּפִי:
אֵין הַחֲיוֹת רַק עִם יַלְדֵי יֳפִי,
כִּי גֻנְּבוּ מֵעֵדֶן לַעֲשֹׁק
חַיִּים – וְאֵין אִישׁ חַי לֹא יַחֲשֹׁק!
## 
## 
נַסֵּךְ לְבָבְךָ בִּשְׂמָחוֹת וְשִׂישׂ
וּשְׂתֵה עֲלֵי יֵבֶל נֵבֶל עֲסִיס
יַיִן, לְקוֹל נֵבֶל עִם תּוֹר וְסִיס,
וּרְקֹד וְגִיל, גַּם כַּף עַל כַּף סְפֹק,
וּשְׁכַר וְדֶלֶת יַעְלַת חֵן דְּפֹק.
## 
## 
זֶה הוּא נְעִים תֵּבֵל – קַח חֶלְקְךָ
מֶנּוּ כְּאֵיל מִלּוּאִים, חָקְךָ
שִׂימָה מְנַת רָאשֵׁי עַם צִדְקְךָ:
אַל תֶּחֱשֶׁה לִמְצֹץ שָׂפָה וְרֹק,
עַד תֶּאֱחֹז חָקְךָ – חָזֶה וְשׁוֹק!
## 
## 
## מה נעמו: (רס"ד)
מָה נָעֲמוּ לִכְסִיל וְכִימָה מֶשִׁי וְרִקְמָה
מָשְׁכוּ לְאִטָּם הֲדַר שְׁחָקִים 
מֵהֶם בְּעֵת רוֹצְצוּ בְּרָקִים 
נָגְהוּ אֲרָצוֹת וְיָם רְחֹקִים 
כָּל כּוֹכְבֵי שַׁחַק וְרוֹמָה עָטוּ כְּלִמָּה.
שֶׁמֶשׁ בְּגִבְעוֹן דּוֹם וְהֵילֵל
עֵדִי בְּגַן אֵל אֲשֶׁר מְחוֹלֵל 
מֹשְׁלִים מְאוֹרִים בְּיוֹם וְגַם לֵיל
בָּהֶם צֳרִי וִיקָר וְעָצְמָה אֶל כָּל נְשָׁמָה. 
וֶאֱרַח חֲתָנִי דְּבַשׁ וְתֶאֱרַח
וְאִם אוֹר יְבַהֶלְךָ וְתִבְרַח
כַּסֵּה בְּשַׂעֲרָהּ לְאַט וְיִסְרַח
לֵב שָׁלְלָה בִּלְחִי וְצַמָּה כַּמָּה וְכַמָּה. 
מָאֲסוּ בְּאֹהֶל עֲדַת מְרוֹמִים 
וְעָשׂוּ כְּשַׁחַק הֲדַס בְּשָׂמִים
תָּמְהוּ וְאָמְרוּ עֲדַת יְקוּמִים
אֵיךְ יִשְׁכְּנוּ סַהַר וְחַמָּה עַל הָאֲדָמָה.
## 
## 
## עין בלי נומה: (רס"ה)
עַיִן בְּלִי נוּמָה הִיא גִּלְּתָה סוֹדִי
לַכֹּל וּמֵי נַחְלָה כִּי יִשְׁטְפוּ עֵדִי
עַל מוֹקְדַת חֵשֶׁק תּוּקַד בְּתוֹךְ עַצְמִי
מֵאֵין מְצֹא נֶשֶׁק לִי דֵּי נְקֹם דָּמִי
מִיַּד צְבִי עֹשֵׁק אֹתִי וְאֶת נוּמִי
כִּי הָיְתָה שׂוּמָה רָעָה בְּפִי דּוֹדִי 
עָלַי וְשָׂם כָּלָה כִּי שָׂשׂ לְיוֹם אֵידִי. 
עֹפֶר מְאוֹר פָּנָיו יוֹבִישׁ מְאוֹר בֹּקֶר
גַּם חַלְלֵי עֵינָיו רַבּוּ לְאֵין חֵקֶר
לִבּוֹ וְהֶגְיוֹנָיו כֻּלּוֹ כְּלוּב שֶׁקֶר
לֹא אֵלְכָה רוֹמָה כִּי רָפְתָה יָדִי 
נַפְשִׁי אֲשֶׁר כִּלָּה מִגּוּף בְּעוּף נוּדִי. 
הֵילֵל בְּאוֹר הִלּוֹ מַעֲרָב כְּמִזְרָחָיו
נִקְרָא וְאָח אֵין לוֹ עַל שֵׁם נְזִיר אֶחָיו
דּוֹמֶה בְּמֶמְשָׁלוֹ אֵלָיו וּבִשְׁבָחָיו
נֶחְמָד יְפֵה קוֹמָה אֶשְׁכֹּל בְּעֵין גֶּדִי
רוּחִי לְכֹפֶר לָה אֶתֵּן בְּיַד דּוֹדִי. 
אֶרְאֶה לְחָיָיו בָּם טוּרֵי בְּשָׂמִים רֹאשׁ
מֹר מֵחֲמַת אָרְבָּם אֶשְׁתֶּה מְרוֹרַת רֹאשׁ
עֵינָיו בְּצוּר חַרְבָּם דָּמִי שְׁפֹךְ יִדְרֹשׁ
נַעֲלָה וְאִם כִּימָה תִּרְצֶה הֱיוֹת עֶדִי
לוֹ שָׂח וְלָהּ חִלָּה שִׁפְלִי לְמִצְעָדִי.
מָה טוֹב וּמָה יִתְרוֹן כִּי אֶשְׁפְּכָה שִׂיחִי
בִּלְתִּי אֲשֶׁר גָּרוֹן נִחַר בְּמַר צָרְחִי
אֶקְרָא לְרֹב חָרוֹן שֻׁפַּךְ עֲלֵי רוּחִי
## #ערבית#
## 
## 
## סוד לבי: (רס"ו)
## 
סוֹד לִבִּי וּמַצְפּוּנִי
גִלּוּ נַחֲלֵי עֵינִי.
## 
## 
מֵרִיב, הַחֲשֵׁה הֶרֶף!
צְבִי לָמַד טְרֹף טֶרֶף
עַז פָּנִים קְשֵׁה עֹרֶף,
חִשְׁקוֹ הֶעֱצִיבַנִי
וּבְלִי לֵב עֲזָבַנִי.
## 
## 
עֹפֶר דָּלֲלוּ מָתְנָיו,
שֶׁמֶשׁ רַד לְמוּל פָּנָיו,
וּבְחִצֵּי שְׁתֵּי עֵינָיו
אֶת נוּמִי גְזָלַנִי
וּבְכָל פֶּה אֲכָלַנִי.
## 
## 
לֹא אֶשְׁכַּח יְמֵי חֶלְדִּי
לֵיל שָׁכְבוֹ אֱלֵי צִדִּי
עַל עַרְשִׂי וּמַרְבַדִּי –
עַד בֹּקֶר נְשָׁקַנִי
וַעְסִיס פִּיו הֱנִיקַנִי.
## 
## 
מַה נֶּחְמָד וְטוֹב דַּרְכּוֹ,
מַה מָּתוֹק פְּרִי חִכּוֹ!
אַךְ שֶׁקֶר וְרִיק נִסְכּוֹ,
הֵתֵל בִּי וְרִמַּנִי,
וּבְלִי חֵטְא הֲדִמַּנִי.
## 
## 
יוֹם לוֹ כָלְתָה עֵינִי
וּלְקוֹל צָלֲלָה אָזְנִי,
נִחַשְׁתִּי בְּרָב-עֹנִי:
## #ערבית#
## 
## ישבי בטח: (רס"ח)
יוֹשְׁבֵי / בֶטַח, אַל תְּרִיבוּנִי,
כִּי בְלִי / לֵב חֵשֶׁק עֲזָבָנִי.
## 
## 
כָּל יְמֵי חֶלְדִּי קוֹל מְרִיבִי
לֹא אֱהִי מֵזִין בַּאֲהוּבִי,
כִּי בְשׁוּר אֶת עֹצֶם כְּאֵבִי –
אוֹיְבִי / יוֹם מָזוֹר יְשִׂימֵנִי,
אַחֲלִי / אָז יָבוֹא לְנַחְמֵנִי.
## 
## 
בִּי, צְבִי טוֹב רֹאִי וְקוֹמָה –
בִּשְׁתֵּי עֵינָיו אַף וְחֵמָה,
יַךְ וְלֹא יוֹתִיר בִּי נְשָׁמָה.
לוּ נְבִיא / אֵל בָּא עֵת יְמִיתֵנִי –
פָּעֳלִי / לֶאְחֹז הוּא יְסִיתֵנִי.
## 
## 
מֵאֱנוֹשׁ עֹפֶר לִי אֲדוֹנִים,
כִּי פְצָעָיו לִי נֶאֱמָנִים,
עָרְבוּ לִי בָהֶם אֲסוֹנִים.
אוֹהֲבִי / הוּא יוֹם יַעֲצִיבֵנִי –
יַפְתְּ לִי, / לוּ מָוֶת יְשִׁיבֵנִי.
## 
## 
דַּבְּרוּ אֶל מַחְמַד צְבָאִים:
אַט בְּדַל וִידוּעַ חֳלָאִים!
כִּי לְמוּלוֹ חַיַּי תְּלוּאִים.
אַף צְבִי / צוּף פִּיו יַאֲכִילֵנִי –
מֵחֳלִי / מָוֶת יַחֲלִימֵנִי.
## 
## 
רָעֲמוּ פָנָיו יוֹם קְרֹאתוֹ
לַעֲמֹד קָט לִנְשֹׁק שְׂפָתוֹ,
מֵחֳלִי כַעַס מַחֲלָתוֹ
## #ערבית#
## 
## שאלי איך: (רס"ט)
שׁוֹאֲלַי אֵיךְ לֹא נִצְפְּנוּ מַדְוֵי לְבָבִי
שַׁאֲלוּ עֹפֶר אַכְזָרִי יִטְרֹף כְּלָבִיא. 
אֶת שְׁאוֹן חִשְׁקִי צָפַנְתִּי בֵּינוֹת צְלָעַי
כִּי גְּאוֹן אַפּוֹ יָגֹרְתִּי לוּלֵי דְּמָעַי
יוֹם סְאוֹן צִירִי נָטַפְתִּי גִּלּוּ נְגָעַי
עוֹכְרַי עֵינַי כִּי בָּנוּ סוֹד מַחְשָׁבִי
רִגְּלוּ בַּלָּאט אֶל עָפְרִי וַיֶּאֱנַף בִּי. 
אַחֲרֵי מַנְעַמֵּי יָפְיוֹ שָׁת לֵב מְאוֹדָיו
יֶאֱרֶה מִגַּנֵּי לֶחְיוֹ עֵינַי וְרָדָיו
יֶחֱרֶה כִּי שָׂם אֶת צִבְיוֹ נֶשֶׁק לְיָדָיו
צֹרְרַי אֹתִי יָחֹנּוּ בִּרְאוֹת מְרִיבִי
יִצְהֲלוּ פָּנָיו וּשְׁאֵרִי כִּלָּה שְׁבִיבִי. 
אָסְפָה אֶת אוֹרָהּ עַיִשׁ לִפְנֵי מְאוֹרוֹ
טָרְפָה בַּת עֵינוֹ לַיִשׁ עִזּוּז בְּצוּרוֹ
אָנְפָה וַתָּשֶׂם דַּיִשׁ לִבִּי לְצִירוֹ
אֹהֲבַי אַל נָא תָּלִינוּ כִּי מַעֲצָבִי
עוֹלְלוּ עֵינָיו וּמְזוֹרִי בָּהֶם וְטוּבִי.
מַחְלְפוֹת רֹאשׁוֹ כִּלְבָבִי קָדְרוּ וְעֵינָיו
שׁוֹלְפוֹת חֶרֶב עַל גַּבִּי עַד שָׁב כְּמָתְנָיו
דּוֹלְפוֹת דֶּמַע עַל עָצְבִּי עֵינַי כְּשִׁנָּיו
אַחֲלַי אֵלִי יִכֹּנוּ דַּרְכֵי אֲהוּבִי
יַחַמְלוּ עֵינָיו לִמְזוֹרִי וּלְעֹז כְּאֵבִי. 
שָׁבְרָה לִבִּי הַצְּבִיָּה תֵּיטִיב אֲמָרִים
זָכְרָה כִּי אִישׁ בִּרְמִיָּה יַפְרִיד קְשֻׁרִים
שׁוֹרְרָה נֶגְדִּי בִּבְכִיָּה שִׁירַת עֳפָרִים
## #ערבית# (תוכן השיר)
## 
## 
## עיני יזלו: (רע"א)
עֵינַי יִזְּלוּ עַל מִשְׁכְּנֵי דּוֹדַי כִּי נִצְדּוּ
שָׁאוּ יוֹם לַפְרִיד אֹתָם נְדֹד הֵרִים אֶת נִסָּיו
וַיַּאְבֵד שָׂרִיד מֵהֶם בְּהַפְלִיא רֹעַ מַעֲשָׂיו 
וּלְבָבִי הֶחֱרִיד יוֹם לַהֲלֹךְ הֵכִין אֶת סוּסָיו
מִנְּשָׁרִים קַלּוּ גַּם מִזְּאֵבֵי עֶרֶב חַדּוּ. 
מַרְבֵּץ לִצְבָאִים הָיוּ צְלָעַי וַאֲנִי עוֹלָל
מַעֲשִׂים נִפְלָאִים עָשׂוּ בְּלֵבָב נִדְכֶּה חָלָל
לִטְרֹף כִּלְבָאִים לָמְדוּ וְגוּפִי לָקְחוּ שָׁלָל
אֹתוֹ יִגְזֹלוּ תָּמִיד וְגוֹרָל עָלָיו יַדּוּ. 
לִי מֵהֶם עֹפֶר מֶלֶךְ לְכֻלָּם הֹוֶה וָשָׂר
נַפְשִׁי לוֹ כֹּפֶר סַהַר אֲשֶׁר אוֹרוֹ לֹא יֶחְסַר
וּבְאִמְרֵי שֶׁפֶר לִבִּי בְּכַבְלֵי חֵשֶׁק אָסַר
אַל נָא תִּגְאֲלוּ אוֹתוֹ וּמִיָּדוֹ אַל תִּפְדּוּ. 
מֵרָחוֹק עֵינִי תֶּאֱרֶה בְּגַן לֶחְיוֹ תַּפּוּחָיו
וַתָּבֶן אָזְנִי לָהּ כִּי נְגִינוֹת הֵם כָּל שִׂיחָיו
כִּי רֻקּוֹ יֵינִי מָהוּל בְּנֹפֶת צוּף מַלְקוֹחָיו 
עֵינַי לוֹ יִכְלוּ אוּלַי שְׂפָתַי יַעְרוֹ יִרְדּוּ. 
כַּעֲלוֹת הַשַּׁחַר עָלָה צְבִי בָּרַח מֵאֶמֶשׁ
## [....]
## 
## 
## מה נאוו: (רע"ב)
מַה נָּאווּ עַל הֶהָרִים רַגְלֵי מְבַשֵּׂר בְּהַשְׁמִיעוֹ
כִּי צֹאן תֹּעֶה בַּיְּעָרִים יָבוֹא רוֹעֶה לְהַרְגִּיעוֹ
וְהִנֵּה לִקְרָאתוֹ בְּשִׁירִים נִשְׁמַע קוֹל הָעָם בְּרֵעֹה
כְּשִׂמְחַת הָמוֹן בְּיוֹם חַגָּם כֵּן שָׂמַחְנוּ לְפָנֶיךָ
מְשָׁל בָּנוּ גַּם אַתָּה גַּם בִּנְךָ גַּם בֶּן בְּנֶךָ. 
שְׂאוּ רֹאשׁ שַׁעֲרֵי בֵּית אֲדֹנָי וְכֹה תֹּאמְרוּ בּוֹא בְּרוּךְ אֲדֹנָי
לַעֲמֹד לְשָׁרֵת בְּשֵׁם אֲדֹנָי לְהַגִּיד לָהֶם דְּבַר אֲדֹנָי
וְלַמֵּד לִמּוּדֵי אֲדֹנָי לָדַעַת דַּרְכֵי אֲדֹנָי
אֲשֶׁר הֵם אוֹת עַל יְמִינְךָ וְזִכָּרוֹן בֵּין עֵינֶיךָ. 
הִנֵּה וְאִם חָדְלוּ פְּרָזוֹן אַתָּה תְּשׁוֹבֵב אֶת נְאוֹתָם
וְאִם יָקְרוּ מַשָּׂא וְחָזוֹן אַתָּה תַּגִּיד פְּלִיאוֹתָם
וּנְפָשִׁים כִּלָּם רָזוֹן תְּנוּבָתְךָ תְּחַיֶּה אוֹתָם
יַשְׂבִּיעֵם שֻׁלְחָנְךָ יַרְוֵם נַחַל עֲדָנֶיךָ. 
אַתָּה עַתָּה שַׂר אֶלֶף תָּרוּם וְתִמְלוֹךְ בְּיִשְׂרָאֵל
שׂוֹנַאֲךָ עָבַר חָלַף אָבַד וְגַם לֹא יִגָּאֵל
עָלָיו אֶל חַרְבּוֹ שָׁלַף וּבְךָ בָּחַר כְּאִיתִיאֵל
יִפֹּל מִצִּדְּךָ אֶלֶף וּרְבָבָה מִימִינֶךָ. 
יָרוּם וְיִגְדַּל שִׁמְךָ אָדוֹן עַל כָּל פִּנּוֹת הָעוֹלָם 
אַנְשֵׁי פֶּשַׁע גַּם זָדוֹן תִּמְחֶה וְתוֹסִיף אֶת עֻלָּם
וּבְדָתֵי תּוֹרָה תָדוֹן וְתוֹרֶה פְּרָטָם וּכְלָלָם
חָכְמָה תֶּהְגֶּה לְשׁוֹנְךָ וְיָאֵר אֱלֹהִים פָּנֶיךָ.
## 
## 
## 
## 
## ליל מחשבות לב: (רע"ד)
לֵיל מַחְשְׁבוֹת לֵב אָעִירָה
וּנְדֹד אֲהוּבִים אַזְכִּירָה
אֶרְעַד בְּחִילֵי מַבְכִּירָה
אוּלַי פְּנֵיהֶם אַכִּירָה 
עָשׁ עִם כְּסִיל וּבְרִיב כְּסִיל
לִנְבִיא פְּסִיל יַעֲרֹךְ נֶגְדִּי
עָצְבִּי יְבַל לִבִּי וּבַל
נִרְפָּא אֲבָל רוֹפְאִי כַּדִּי. 
הָבָה אֲכַבֶּה אֵשׁ כֹּסֶף 
בִּי נִשְּׂקָה בִּגְלַל יוֹסֵף
נִכְבָּד לְכָל מַחְמַד אֹסֵף
אֶדֶר יְקָר וּצְרוֹר כֶּסֶף.
כּוֹר בַּעֲלִיל צָרוּף פְּלִיל
צֶדֶק כְּלִיל כָּל מְתֵי חֶלְדִּי
זַךְ מַעֲלָל אֶשָּׂא שְׁלַל
רֹן מַהֲלָל לוֹ יְמֵי חֶלְדִּי. 
טוֹב אָהֳלוֹ מִגַּן בִּיתָן
וּזְמָן בְּיָמָיו כֶּחָתָן
אֵל קוֹל בְּחֵן עָלָיו נָתַן
לִהְיוֹת בְּחָכְמָה יָם אֵיתָן
מֵאֵין גְּבוּל אוֹ עַב זְבוּל
*כָּל עֵץ יְבוּל [...] מִגְּדִי
מָטִים גְּאַל חֶפְצְךָ שְׁאַל
אֶתֵּן וְאַל יַרְפְּךָ חַסְדִּי. 
מֵאָז אֲבוֹתָיו נִקְרָאוּ
רֻבֵּי תְּעוּדוֹת נִפְלְאוּ
שֶׁעַל כְּתֵפוֹת נָשָׂאוּ
הֵן עַל לְבָבוֹ נִמְצָאוּ
עֹפֶר בְּגִיל שֶׁמֶשׁ בְּגִיל
דָּת בּוֹ עֲגִיל חֵן וְהוֹד תַּעְדִּי
רוֹם יֶאֱהַל דּוֹד עִם קְהַל
## [....]
## [....]
חָכְמָה אֲהָבָיו תַּבִּיעַ
בַּעֲבוֹר יְדִידָהּ תַּשְׂבִּיעַ
## #ערבית#
## 
## 
## מאהב ידי: (רע"ו)
מֵאַהַב יָדַי תִּרְפֶּינָה
וּלְפֵרוּד עֵינַי תִּבְכֶּינָה.
## 
## 
מִשֹּׁד חֵשֶׁק לִבִּי נִשְׁבָּר,
אַךְ צִיר פֵּרוּד עָלַי יִגְבָּר
וּבְרוֹאוֹתַי נַחַל עָבָר,
כִּי מִדַּם לֵבָב תִּדְלֶינָה,
עַל כֵּן לְרֶגַע לֹא תִדְמֶינָה.
## 
## 
דֶּמַע יַשְׂחֶה אֶת מִשְׁכָּבִי
הִפְלָא לִמְאֹד אֶת מַכְאוֹבִי
וּלְנוֹד יִצְחָק רַב, וּלְבָבִי –
קִירוֹתָיו תּוּגוֹת תִּקְרֶינָה
וְתָבֹאנָה אֶל קִרְבֶּינָה.
## 
## 
מִיּוֹם נָדַד גָּלוּ גִּילָי
וּבְעֵת רָחַק חָלוּ חִילָי
וְאֵימוֹת מָוֶת נָפְלוּ עָלַי.
עַצְמוֹתַי כָּעָשׁ תִּכְלֶינָה
וּבְאֵשׁ אַהַב תִּכָּוֶינָה.
## 
## 
עֹפֶר מַדֵּי יֹפִי לָבָשׁ
וּפְאֵר הַחֵן לְבַדּוֹ חָבָשׁ,
חִכּוֹ מָתוֹק מִצּוּף וּדְבָשׁ.
עֵינַיִם, אוֹתוֹ תִרְאֶינָה,
מֵרְאוֹת לָעַד לֹא תִכְהֶינָה.
## 
## 
יוֹם מִפְרָדוֹ, לְאֵל בִּגְלָלָיו
אֶקְרָא לְכוֹנֵן אֶת מַעְגָּלָיו
וּבְאֶבְרָתוֹ יָסֵךְ עָלָיו:
## #ערבית# (תוכן הקריאה)
## 
## במגורי ידידי: (רע"ח)
בִּמְגוּרֵי יְדִידַי אָרִיד / כִּי נוֹתְרוּ שְׁאִיָּה,
וּדְמָעַי עֲלֵיהֶם אוֹרִיד / כִּנְחָלִים בְּצִיָּה.
## 
## 
בִּבְנֵי עָב וְאַחְיוֹת דִּמְעִי / חָרְבוּ אָהֳלֵיהֶם,
אָכֵן אֶתְּנָה מַסָּעִי / מִדְרַךְ נַעֲלֵיהֶם!
הָהּ, נָסְעוּ כְּאֹהֶל רוֹעִי, / הָהּ לִי הָהּ עֲלֵיהֶם!
וַיְנִיעֵם זְמָן רָע יַפְרִיד / בֵּין נֶפֶשׁ לְגִוְיָה,
וּלְבִלְתִּי מְצֹא בָּם שָׂרִיד / עוֹד יָדוֹ נְטוּיָה.
## 
## 
מִי יִתֵּן וְלִבִּי יִדְאֶה / אֶל מַחְנוֹת אֲהוּבִים,
אֶשְׁתָּאֶה – וְאוּלַי אֶרְאֶה / מַטַּע הָאֲהָבִים –
אִם עַל מֵי אֲמָנָה יִגְאֶה / אוֹ בִיוֵן כְּזָבִים.
גַּם אַרְמוֹן בְּרִיחָם יַגִּיד / אִם קִירוֹ בְנוּיָה,
אוֹ בֶגֶד בְּרִיחוֹ הִשְׁמִיד / וּגְדֵרוֹ דְחוּיָה.
## 
## 
רוּחֵי חֵן עֲלֵי חֹם לִבִּי / הֵפִיחוּ בְמֹרָיו
וּבְיוֹם יֶחֱזַק מַכְאוֹבִי / הוּבָלוּ סְפָרָיו;
וּבְלֵילוֹת עֲלֵי מִשְׁכָּבִי / הֵחִישׁוּ יְצוּרָיו,
אֶשְׁאָלֵם בְּעַד לֵב מַרְעִיד / הַהוֹלֵךְ בְּשִׁבְיָה,
אִם קִימוֹ נְדוֹדוֹ הִכְחִיד / אוֹ חָלָה וְנִהְיָה.
## 
## 
״מִרְכֶּבֶת נְדוֹדִים סָרָה / לָשֵׂאת אֶת יְהוּדָה״.
הַצְּבִי עַל לְחִי הַתּוֹרָה / וַעְדִי הַתְּעוּדָה,
וּבְצַוַּאר חֲסָדִים – רָבִיד / מַאְמָרוֹ וְחֶלְיָה,
כֵּן שִׁירוֹ לְיַד בִּין צָמִיד / וּלְלִבּוֹ לְשִׁרְיָה.
## 
## 
שָׁמַעְתִּי וְרוּחִי צָרָה / נֶשֶׁף קוֹל חֲרָדָה:
בַּת רִמּוֹן בְּרֹב קִנְאָתָהּ / תִּתְנוֹדֵד לְבַדָּהּ,
גַּם תַּלִּין עֲלֵי צָרָתָהּ / הַיּוֹשְׁבָה לְצִדָּהּ
וּתְשׁוֹרֵר בְּעֵין תַּאְוָתָהּ / לִצְבִיַּת חֲמוּדָהּ:
## #ערבית#
## 
## 
## יאור במאפליה: (רע"ט)
יֵאוֹר בְּמַאְפֵּלְיָה אֹדֶם בְּסַפִּיר
עַל כַּף צְבִי דֹּרֵשׁ שֶׁמֶשׁ לְהַחְפִּיר. 
לֹא דַּי לְעֵינֶיךָ קַחַת נְפָשׁוֹת 
עַד כִּי יְמִינְךָ תֹּאחֵז אֲשִׁישׁוֹת
תִּנְאַם לְשׁוֹנְךָ רַכּוֹת וְקָשׁוֹת 
מָוֶת וְסוֹד מִחְיָה תַּרְאֶה וְתַסְתִּיר
תַּשְׁרֵשׁ וְגַם תַּשְׁרֵשׁ תֶּאֱסֹר וְתַתִּיר. 
## *
כֹּל רָאֲתָה עֵינִי שָׁוְא וַחֲמָדִים
כִּי מָאֲסָה אָזְנִי שִׂיחַת יְלָדִים
מַרְפֵּא לְלֵב נִהְיָה יֵין פִּיו לְהַשְׂכִּיר
שִׁירוֹ בְּעֵת יַאְרֵשׁ מִזְמוֹר לְהַזְכִּיר. 
*אִם תַּחְמְדוּ אוֹרָה [...] תְּכוּנָה
*אוֹ תַּחְפְּצוּ מִשְׂרָה [...]
אוֹ תִּשְׁאֲלוּ תּוֹרָה הַהוּא לְשׁוֹנָהּ
*[...] חֶלְיָהּ כָּל פֶּה עֲלֵי קִיר
*לֵב ה[....] זִכְרוּ לְהוֹקִיר.
מַעְלַת שְׁמוֹ רָמָה מִבּוֹא בְּמַעֲנֶה
אֹמַר לְלִבִּי מָה אָחֵל וְאֶשְׁנֶה
אֶחְשֹׁב אֱהִי דּוּמָה עַד כֹּה וְהִנֵּה
קֹרֵא בְּכָל קִרְיָה מֵעִיר בְּכָל עִיר
שִׁמְעָה לְבַב חֵרֵשׁ אָזְנְךָ לְהָעִיר. 
שָׁמְעָה צְבִיַּת חֵן מִמַּחֲמוּדָיו
חָמְדָה אֲשֶׁר תִּתֵּן הוֹנָהּ בְּדוֹדָיו
תַּעַן וְתִתְבּוֹנֵן לָבוֹא בְּסוֹדָיו
## #ערבית#
## 
## תנו ציץ: (ש')
תְּנוּ צִיץ לְשִׁירוֹת / וּמִלּוֹת נְכוֹחוֹת / לְאַחֵז בְּתֵבֵל / קְצָווֹת וְרוּחוֹת,
לְלַמֵּד לְכָל נִמְהֲרֵי לֵב תְּבוּנוֹת, / וְעִמְקֵי שְׂפָתוֹת / לְדַבֵּר בְּצַחוֹת,
וְלָשׁוּר נְגִידֵי / אֲמָרִים, בְּמַעְבֵה / לְבָבִי יְצַקְתִּים, / צְרַפְתִּים בְטוּחוֹת,
הֱיוֹתָם כְּאֹזֶן / לְשֵׂכֶל, וְעַיִן / לְדֵעָה, וְאֶל גּוּף / תְּעוּדוֹת כְּרוּחוֹת.
יְפִיחוּן כְּקָנֶה / לְאַפֵּי מְלָכִים / וְיִהְיוּ מְלָכוֹת / בְּרָקְחָם רְקוּחוֹת,
וְהֵם שַׁעֲשׁוּעִים / לְכָל שַׁאֲנַנִּים / וְצֵדָה לְדֶרֶךְ / לְעוֹבְרֵי אֳרָחוֹת,
וְאֹזֶן לְחֵרְשִׁים / גְּלוּיָה לְשָׁמְעָם / וְרוֹאוֹת לְעִוְרִים / לְשׁוּרָם פְּקוּחוֹת
וְנֹפֶשׁ לְנֶפֶשׁ / מְבִינִים, וְקֶרֶב / כְּסִילִים – כְּמוֹ אֵשׁ / קְרָב וַאֲנָחוֹת,
וְחָלְקוּ מְאֹד מַ/חֲמָאוֹת וְרַכּוּ / כְשֶׁמֶן – וְהֵמָּה / לְחוֹמְדִים פְּתִיחוֹת.
נְתַתִּים כְּמִכְתַּב / אֱלֹהִים לְאַב כָּל / הֲמוֹנִים וְגוֹיִים / לְנָשְׂאָם כְּלוּחוֹת,
וְשַׂמְתִּים כְּכֶתֶר / עֲלֵי רֹאשׁ חֲסָדָיו, / יְרִימוֹ עֲלֵי כָל / סְגָנִים וּפַחוֹת,
וְעַל גַּרְגְּרוֹת מַעֲלָתוֹ – עֲנָק חֵן, / וְטוּרָיו מְלֵאִים / בְּאַבְנֵי שְׁבָחוֹת.
גְּבִיר יַהֲלֹךְ עַל / אֲדָמָה וְעַל רֹאשׁ / כְּסִיל נִתְכְּנוּ לוֹ כְּחֶפְצוֹ מְנוּחוֹת,
יְרוֹצֵץ כְּבָרָק / עֲשֹׂה תֹם וְצֶדֶק – / בְּעֵת מַהְלְכֵי כָל / גְּבִירִים טְפָחוֹת,
וּמִשְׂרָה בְּנוּיָה / בְּאַבְנֵי תְהִלּוֹת – / וּבִלְתָּהּ בְּתָפֵל / בְּנוּיוֹת וְטוּחוֹת.
וְטוֹבוֹת בְּיָדָיו, / וְדַלְתוֹת חֲסָדָיו / לְכָל גֵּר וְאֶזְרָח / יְמוֹתָיו פְּתוּחוֹת,
וּמַצִּיל לְמָטִים / לְהֶרֶג בְּהוֹנוֹ / וּמַשְׂגִּיב נְפָשׁוֹת / לְמָוֶת לְקוּחוֹת,
נְעִימוֹת לְשׁוֹאֵל / בְּמַתָּן יְמִינוֹ / וְלוֹ גִיל בְּפָנָיו / וְשֹׂבַע שְׂמָחוֹת.
קְחָה לָךְ תְּשׁוּרָה / בְּדֹלַח אֲמָרִים – / וּמַה טּוֹב מְנָחוֹת / כְּמוֹ זֹאת שְׁלוּחוֹת,
וְכַנּוֹת אֲהָבִים, / יְסוּפוּן אֲרָזִים / בְּגַן אֵל – וְהֵן רַעֲנָנוֹת וְלַחוֹת.
וְהֵא לָךְ גְּבֶרֶת / לְשִׁירוֹת יְלָדוּן / בְּנֵי שִׁיר – וְכֻלָּן / לְנֶגְדָּהּ שְׁפָחוֹת.
אֱמֶת, אַתְּ וְשֶׁמֶשׁ / תְּאוֹמִים בְּעוֹלָם, / וְלָכֶם תְּהִי זֹאת / לְבַדָּהּ לְאָחוֹת.
## 
## 
## שמעו נגידי: (ש"ב)
שִׁמְעוּ נְגִידֵי שִׁיר שָׂרֵי זְמָן מֵאֵל
וּשְׂאוּ חֲמוּדֵיהֶם מִנְחָה וּמַשְׂאֵת אֶל
אַב כָּל הֲמוֹן גּוֹיִם שַׂר יֵשׁ בְּיָדוֹ אֵל
עַד עִם בְּנֵי אִישִׁים שָׂרָה וְעִם הָאֵל.
## 
## 
## שור את פני: (ש"ב)
שׁוּר אֶת פְּנֵי שֶׁמֶשׁ בְּעֵת יַעַל עַל רוֹם וּמֵאֹדֶם מְאֹד אָדָם
בּוֹשׁ מִמְּאוֹר פָּנָיו וְהוֹדָה לוֹ עִם כּוֹכְבֵי שַׁחַק וְכָל אָדָם.
## 
## 
## לשקות אפסי: (ש"ב)
לַשְׁקוֹת אַפְסֵי עוֹלָם מִימִין עֻזּוֹ יַעַל כָּל רֶגַע אֵד
וּלְכָל צוֹרֵר אִמְרוֹ סוֹרֵר מִשַּׂרְעַפָּיו יֶאְרֶה לוֹ אֵיד.
## 
## 
## דבריו יום: (ש"ב)
דְּבָרָיו יוֹם קְרָב הַבִּין חֲיָלָיו וְרַעְיוֹנָיו כְּמוֹ שָׂרֵי אֲלָפִים
עֲדֵי שָׁבוּ זְאֵבֵי בִּין כְּשָׂבִים וְדָמוּ כָּל כְּפִירָיו לַאֲלָפִים.
## 
## 
## אמר לשמש: (ש"ג)
אָמַר לְשֶׁמֶשׁ אֵל מִזִּיו מְאוֹרוֹ אוֹר
עַד מֵהֲדַר פָּנָיו זָרַח בְּחֹשֶׁךְ אוֹר
וּבְיוֹם עֲצֹר שַׁחַק מָטָר בְּיָדוֹ אוֹר
זַמֵּר לְזֶה בִּלְבַד אַךְ כָּל עֲנָנִים אוֹר.
## 
## 
## כמה שטם: (ש"ג)
כַּמָּה שׂוֹטֵם לוֹ מַשְׂטֵמַת שֶׁקֶר אָכֵן יֵרָאֶה אָח
יָגֶל בּוֹ תּוֹךְ עֵדָה וּבְמַשָּׁאוֹן מִדְבַּר שִׂפְתוֹתָיו אָח
דַּי לוֹ לִהְיוֹת עֵינָיו תּוֹךְ גַּן עֵדֶן וּבְתוֹךְ טֻחוֹתָיו אָח.
## 
## 
## אלו כמו ברק: (ש"ג)
אִלּוּ כְּמוֹ בָּרָק יְרוֹצְצוּ שָׂרִים וְיִתְנַהֵל וְיֵלֶךְ אַט
לֹא יִהְיוּ רֹאִים אֲבָקוֹ עַד יִדְמוּ מְבַקְּשֵׁי אֵל לְדֹרְשֵׁי אַט.
## 
## 
## פני שמש: (ש"ג)
פְּנֵי שֶׁמֶשׁ אֲשֶׁר הִבְהִיל לְבָבִי וְרֹאוֹתָיו עֲזָבוּנִי בְּלִי אוֹן
אֲנִיקֵהוּ דְּבַשׁ מָשׂוֹשׂ וְאַךְ הוּא יְרַוֵּנִי בְּלִי חֵטְא בַּחֲלֵב אוֹן
וְלֹא זָע מִגְּבִיר שֹׁפֵט בְּצֶדֶק וּמֵהֹדּוּ אֱמֶת זָרַע עֲדֵי אוֹן.
## 
## 
## לשנו יום: (ש"ג)
לְשֹׁנוֹ יוֹם עֲרֹךְ אֹמֶר חֲנִיתוֹ וְכָל מִלָּיו כְּמָגִנִּים אֲפִיקִים
וְכִפְלָגִים בְּצָיוֹן דַּבְּרוֹתָיו וְאִמְרוֹתָיו כְּבַנֶּגֶב אֲפִיקִים.
## 
## 
## ערך גדלו: (ש"ד)
עֹרֵךְ גָּדְלוֹ אֶל גֹּדֶל שָׂר עֹרֵךְ גּוּר אַרְיֵה אֶל אֵלָיו
אֵיכָה יִדְמוּ אַרְזֵי גַּן אֵל תּוֹךְ עוֹלָם אֶל נִטְעֵי אֵלָיו
אָמְנָם כִּי הוּא נָהָר גָּדוֹל שָׂם חֹק עָלָיו לַשְׁקוֹת אֵלָיו
בָּנָה לוֹ עַל אָשְׁיוֹת חֶסֶד בֵּית צֶדֶק עַל דֵּעִים אֵלָיו
עַד כִּי חָמַד שַׁחַק בֵּיתוֹ גַּם בִּינָתוֹ חָמְדוּ אֵלָיו
עֵץ חַיִּים תּוֹךְ גַּן אֵל פֶּרַח כָּל אֶרֶז לֹא דָּמָה אֵלָיו.
## 
## 
## גביר פתח: (ש"ד)
גְּבִיר פָּתַח בְּמַתָּן יָד לְכָל בָּא וְלוּ רָצָה לְקָפְצוֹ לֹא אֲסָפוֹ
וְאִלּוּ אִישׁ בְּצָרַעַת מְנֻגָּע אֲזַי יָדוֹ כְּבֶן שָׁפָט אֲסָפוֹ.
## 
## 
## עולם דומה: (ש"ד)
עוֹלָם דּוֹמֶה אֶל גּוּף גֶּבֶר אַךְ אַבְרָהָם רוּחַ אַפּוֹ
יִשְׁקֹט כָּל עֵת יִהְיֶה רוֹצֶה וּמְאֹד יִרְעַשׁ בַּעֲלוֹת אַפּוֹ.
## 
## 
## מאורי אור: (ש"ד)
מְאוֹרֵי אוֹר לְמֶרְכַּבְתּוֹ רְתוּמִים וּמַעְלוֹתָם לְמַהֲלָכָיו אֲסוּרִים
וְכָל רֵעָיו לְחֶפְצֵיהֶם דְּרוּשִׁים וְכָל עָרָיו בְּבוֹר אַפּוֹ אֲסוּרִים.
## 
## 
## עצתך הגביר: (ש"ד)
עֲצָתְךָ הַגְּבִיר לָנוּ כְּקֶשֶׁת וּמִלֶּיךָ כְּמוֹ חִצִּים בְּאַשְׁפָּה
וּבָם נִלְחַם לְעִתּוֹת צַר בְּצָרִים עֲדֵי שָׁבוּ כְּמוֹ דֹּמֶן בְּאַשְׁפָּה.
## 
## 
## אישים בכור: (ש"ה)
אִישִׁים בְּכוּר מִבְחָן צְרֹף וּשְׂרֹף עֲוִילֵיהֶם בְּזִיק
כַּבְלֵי חֲרוֹנְךָ יְעַד לָהֶם וְהַעֲבִירֵם בְּזִיק.
## 
## 
## לו הזמן עין: (ש"ה)
לוּ הַזְּמָן עַיִן – / הוּא יִהְיֶה לוֹ בַּת
כַּאְשֶׁר תְּבוּנַת כֹּל / מֵאָז לְשִׂכְלוֹ בַת.
עִם כָּל אֱנוֹשׁ לֹג מֵהַחֵן, וְעִמּוֹ – בָת.
## 
## 
## יפו בך: (ש"ה)
יָפוּ בְּךָ יָמִים כְּמוֹ כַּלָּה אֲשֶׁר תִּתְיַף בְּחָח
אַךְ מִתְגְּךָ תָּשִׂים עֲלֵי אַפָּם וְיִמָּשְׁכוּ בְּחָח.
## 
## 
## יום יערכו: (ש"ה)
יוֹם יַעְרְכוּ לֶחֶם לְבִין הוּא מִלְּבַד יוֹשֵׁב בְּרֹאשׁ
הֵמָּה חֲצִיר גַּגּוֹת וְהוּא בֵּינָם כְּמוֹ אֶרֶז בְּרוֹשׁ
מִלָּיו כְּנֹפֶת צוּף וְכָל מִלָּם חֲמַת תַּנִּין בְּרֹאשׁ.
## 
## 
## מה בין: (ש"ה)
מָה בִּין אֲנָשִׁים אֶת נְתִיב אֶרֶץ בָּנוּ וְשַׂר יָבִין נְתִיב גַּלְגַּל
סָפוּ כְּמוֹ קַשׁ מִפְּנֵי לַהַב יִבְעַר וְסוּפָה תַּהְדֹּף גַּלְגַּל.
## 
## 
## השר כמו: (ש"ה)
הַשַּׂר כְּמוֹ נֶפֶשׁ חָכְמָה וְהִיא לוֹ גֵּו
אִם קָרְבוּ זָרִים חִישׁ גֹּרְשׁוּ מִן גֵּו.
## 
## 
## אם נחזה: (ש"ו)
אִם נֶחֱזֶה כָּל יוֹם פְּנֵי חַסְדּוֹ מִכּוֹכְבֵי רוֹם לֹא נְחַמֵּד גָּד
יָדוֹ תְּפַזֵּר מָן עֲלֵי כָּל אִישׁ יוֹם זֵרְעוֹנֵי כֹּל כְּזֶרַע גָּד.
## 
## 
## אלו נמצא: (ש"ו)
אִלּוּ נִמְצָא חוֹמֵל עָלָיו אוֹ אֶת אָזְנוֹ יִהְיֶה גֹּלֶה
לֹא הָיָה עַל כָּל תֵּבֵל רָשׁ גַּם לֹא נִשְׁמַע נַאֲקַת גֹּלֶה.
## 
## 
## אמנם מדינות: (ש"ו)
אָמְנָם מְדִינוֹת בְּתֵבֵל כְּתִרְצָה מֵאֵין דְּרֹךְ רַגְלְךָ בָּם כְּגַלִּים
כַּאֲשֶׁר חַרְרֵי יְשִׁימוֹן בְּעֵת כַּפְּךָ בָּם תְּנוֹפֵף יְשׁוּבוּן כְּגַלִּים.
## 
## 
## מבר כפי: (ש"ו)
מִבֹּר כַּפֵּי הַשַּׂר הֵבַר מִגֵּו כָּל אִישׁ עָוֶל דָּמָיו
וּבְעֵינָיו כָּל רֹכֵב מַסְלוּל יֹשֶׁר לִמְאֹד יָקְרוּ דָּמָיו
יַחְשֹׁב שֹׁפֵךְ מֵימֵי פָּנָיו בִּשְׁאֹל הוֹנוֹ כִּשְׁפֹךְ דָּמָיו.
## 
## 
## בית הגביר: (ש"ו)
בֵּית הַגְּבִיר מָצְאָה כְּקֵן אֹם סֹעֲרָה עָרְכָה דְּרוֹר
הָיָתָה מְכוּרָה מֵהֲמוֹן עַמִּים וְקָרָא לָהּ דְּרוֹר.
## 
## 
## כמעט עדר: (ש"ו)
כִּמְעַט עֵדֶר יוֹסֵף נָפוּץ וַעֲדַת הָאֵל שָׁכְנָה דּוּמָה
עַד כִּי אֹתָם הִצִּיל הַשַּׂר מִתַּחַת יַד עַבְדוּת דּוּמָה.
## 
## 
## ביתו לכל הלך: (ש"ז)
בֵּיתוֹ לְכָל הֵלֶךְ מָעוֹן וְלִינַת דָּל
כַּאֲשֶׁר בְּמַרְאִיתוֹ מִסְעָד וּמַרְפֵּא דָּל.
## 
## 
## חניתי מחשבות: (ש"ז)
חֲנִיתֵי מַחְשְׁבוֹת שִׂכְלוֹ מְרוּקִים וְקַשְׁתּוֹתֵי סְעִיף לִבּוֹ דְּרוּכִים
יְשַׁו עָרְפֵי מְשַׂנְּאָיו בָּם עֲרוּפִים וּבָמוֹת כָּל גְּאוֹן צָרָיו דְּרוּכִים.
## 
## 
## ענו שירים :(ש"ז)
עֱנוּ שִׁירִים בְּשַׂר קִבֵּץ חֲסָדִים בְּצוּף מִלָּה לְכָל שֹׁאֵל וְתֵת הוֹן
וּפִזַּר אֶת מְנָת טוּבוֹ לְכָל רָשׁ וְאִישׁ מַחְסוֹר עֲדֵי כִּי אָמְרוּ הוֹן.
## 
## 
## יום המליכו: (ש"ז)
יוֹם הִמְלִיכוֹ עַל עַם קָדְשׁוֹ שָׂם בּוֹ הָאֵל אֶת הָעֵדוּת
וּלְעֵין שֶׁמֶשׁ הַזֹּאת שָׂם עַל רֹאשׁוֹ נֵזֶר אֶת הָעֵדוּת.
## 
## 
## את חצנך: (ש"ז)
אֶת חָצְנְךָ נַעֵר מַלְכִּי וְהַרְאֵה עֹז יָדְךָ וְתִפְאֶרֶת שִׂיאֲךָ לְכֹל הוֹדַע
הַאֲכֵל פְּרִי תֻּמָּם זַכִּים וְכָל שָׂטִים הַכֵּה בְּשׁוֹט לָשׁוֹן וּבְקוֹץ נְאֻם הוֹדַע.
## 
## 
## לא נחזה: (ש"ז)
לֹא נֶחֱזֶה לִזְמָן דְּבַר יֹשֶׁר כִּי אִם בְּכָל מֶלֶךְ אֲשֶׁר הֵשִׂיר
וּבְבֵיתְךָ בָּחַר וּבְךָ חָשַׁק מֵהֶם וְעַל כֹּל אוֹתְךָ הֵשִׂיר.
## 
## 
## בצור באו: (ש"ז)
בְּצוּר בָּאוּ בְּנֵי הַשֵּׁם בְּשׁוּרוֹ וּבָרִים בַּעֲפַר אֶרֶץ וְחֹרִים
וְעֹרֶף הָפְכוּ כָּל הַסְּגָנִים וְיַחַד יַעֲטוּ בֹּשֶׁת וְחֹרִים.
## 
## 
## רוה צמאך: (ש"ח)
רַוֵּה צְמָאֲךָ כָּל יְמֵי שׁוֹשָׁן בְּמִזְרַק יֵין וְכוֹס
וַחֲשֹׁב כְּקוֹל כִּנּוֹר זְמִיר עוֹף בִּלְעֲדֵי קָאָת וְכוֹס
וּתְנָה אֲדוֹן הַדּוֹר לְךָ לָעַד מְנָת חֵלֶק וְכוֹס.
## 
## 
## מצאוך בבור: (ש"ח)
מְצָאוּךָ בְּבוֹר גָּלוּת וְעֵת אָזְלַת יַד כֹּל לְמִגְדַּל עֹז וּמִבְצָר
וְנֹפֶשׁ מֵחֲמַת נָפִישׁ וְקֵדְמָה וְנַחַת מִפְּנֵי נַחַת וּמִבְצָר.
## 
## 
## אמרו למי יד: (ש"ח)
אִמְרוּ לְמִי יָד זְמַנּוֹ מֵרִים לְנֶגְדּוֹ וּמוֹרוֹ
יָרוּץ לְשַׂר מַחֲרִידוֹ בַּעֲצַת לְבָבוֹ וּמוֹרוֹ
מַשְׂכִּיל יְבוֹנֵן לְנִמְהַר לֵבָב בְּשִׂכְלוֹ וּמוֹרוֹ
תַּמְטִיר יְמִינוֹ לְמַלְקוֹשׁ עוֹלָם בְּעִתּוֹ וּמוֹרוֹ
גַּן אֵל וְהַשְׁמֵט מְגָדָיו וֶאֱרוֹת בְּשָׂמָיו וּמוֹרוֹ.
## 
## 
## השר לחומת: (ש"ח)
הַשַּׂר לְחוֹמַת אֵשׁ סְבִיב עַמּוֹ בְּעֵת מָצוֹק וְשׁוּר
שֹׁכֵן בְּאַסְפַּמְיָא וְצֵל חַסְדּוֹ עֲדֵי שִׁנְעָר וְשׁוּר. 
## 
## 
## מפעל צדק: (ש"ח)
מִפְעַל צֶדֶק חֶדְוַת לִבּוֹ וַעֲשֹׂה מִשְׁפָּט כָּל זִמְרָתוֹ
וּפְרֹס לֶחֶם לִרְעַב נֶפֶשׁ יַחְשֹׁב כֶּאֱכֹל טוּב זִמְרָתוֹ. 
## 
## 
## בני יום: (ש"ט)
בְּנֵי יוֹם אִם חֲשָׁבוּךָ לְמַאֲכָל וְכָעֹרֵב לְךָ חָשׁוּ וְכִזְאֵב
בְּשֵׁם הַשַּׂר דְּגָל נָא חִישׁ עֲלֵיהֶם וְשִׁיתֵמוֹ כְּמוֹ עֹרֵב וְכִזְאֵב. 
## 
## 
## עין תנעם: (ש"ט)
עַיִן תִּנְעַם בִּרְאוֹת פָּנָיו וּלְכָל אֹזֶן יִיטַב זִכְרוֹ
לִמְאֹד עָרַב עַל כָּל לָשׁוֹן גַּם אֶל כָּל אַף כַּמֹּר זִכְרוֹ. 
## 
## 
## לגזר כבדי: (ש"ט)
לְגֹזֵר כְּבֵדִי בְּעֵינָיו גְּזָרִים וְחוֹלֵק לְבָבִי בְּנִיבָיו חֲלָקִים
וְאֶבְכֶּה לְפָנָיו וְיִשְׂחַק לְבִכְיִי וְיַקְשֶׁה דְּבָרָיו וּמִלַּי חֲלָקִים
כְּאִלּוּ בְּרוּחַ נְשִׂיאִי יְהַכְאִיב לְבָבוֹת כְּמַכְאִיב בְּאֶבֶן חֲלָקִים
גְּבִיר כָּל חֳדָשָׁיו בְּמַתָּן כְּיָמָיו וְיָמָיו בְּעֵינָיו כְּתַתְּרַ"ף חֲלָקִים. 
## 
## 
## שתה כי: (ש"ט)
שְׁתֵה כִּי הַסְּתָיו עָבַר וְהַגֶּשֶׁם כְּבָר חָלָף 
בְּצֵל אָמִיר עֲלֵי זָמִיר וְעַל צִיץ וְגַם חָלָף 
זְמָן בָּלָה וְלֹא שָׁנָה לְבוּשׁ הַשַּׂר וְלֹא חָלָף.
## 
## 
## כמה אנשים: (ש"ט)
כַּמָּה אֲנָשִׁים חָתְרוּ בִּשְׁאוֹל וּבְעַד נְהַר הַבִּין מְאֹד חָפְרוּ
בּוֹשׁוּ בְּעֵת עָזְבוּ מְקוֹר מַיִם חַיִּים בְּיַד הַשַּׂר וְגַם חָפְרוּ
תָּרוּ בְּנֵי שַׁחַק עֲדֵי גֻּנַּב לָהֶם יְקָר דַּרְכּוֹ וְגַם חָפְרוּ. 
## 
## 
## כל שר: (ש"י)
כָּל שַׂר אֲשֶׁר יִתְגָּר בְּךָ חֵילוֹ בְּצוּר פֶּה הַחֲרֵב
אוֹ אִם מְלָאוֹ לֵב בְּנוֹת בִּנְיָן בְּרוּחֲךָ הַחֲרֵב
גַּם כָּל יְאוֹר יִגַּר כְּמוֹ יָדְךָ בְּרֶגֶל הַחֲרֵב. 
## 
## 
## שעפיו לאחי: (ש"י)
שְׂעִפָּיו לַאֲחֵי שֵׂכֶל מְצָדִים וְלִכְסִילִים מְצוֹדִים וַחֲרָמִים
בְּרָכוֹת יִלְבְּשׁוּ אֵלֶּה כְּמַדָּם וְאֵלֶּה יַעֲטוּ כִּמְעִיל חֲרָמִים.
## 
## 
## צבי חמד: (ש"י)
צְבִי חֶמֶד וְכוֹס חֶֶמֶר / לְבַד לִי מִזְּמָן חֶבֶל –
וְהַבֵּט אֶל פְּנֵי הַשַּׂר / אֲשֶׁר יָפְיוֹ צְרִי חֵבֶל,
אֲשֶׁר מִדַּד הֲמוֹן צָרָיו / הֲרֹג וּקְטֹל מְלוֹא חֶבֶל –
וְהוּא כַיָּם יְסוֹבֵב כֹּל / וְתֵבֵל לוֹ כְּמוֹ חֶבֶל.
## 
## 
## יבאון מקצה: (ש"י)
יְבוֹאוּן מִקְּצֵה אֶרֶץ בְּחוּנִים בְּכוּר עֹנִי וְחֶפְצֵיהֶם חֲרוּצִים
לְיָד נָדְבָה בְּרַצֵּי הַכְּסָפִים לְהַעֲשִׁיר כָּל וּבִצְרֹרוֹת חֲרוּצִים. 
## 
## 
## יתפארו שרי זמננו: (ש"י)
יִתְפָּאֲרוּ שָׂרֵי זְמַנֵּנוּ בִּלְבֹשׁ בְּלוֹיֵ הוֹד אֲשֶׁר חָלַץ
כָּל אִישׁ אֲשֶׁר יֶחֱזֶה הֲדַר פָּנָיו מֵעֵת וּפֶגַע בַּזְּמָן חָלַץ. 
## 
## 
## רכו ניביו: (שי"א)
רַכּוּ נִיבָיו מִשֶּׁמֶן גַּם חָלְקוּ אִמְרֵי פִּיו מֵחֵמוֹת
וּבְתַחְבֻּלוֹת שִׂכְלוֹ תִּמְצָא נֹפֶת מָסוּךְ עִם מֵי חֵמוֹת
רֵעַ יֹשֶׁר יָפִיק רָצוֹן מֵהֶם וּבְנֵי דָּמִים חֵמוֹת. 
## 
## 
## ילד משכיל: (שי"א)
יֶלֶד מַשְׂכִּיל יִתֵּן הוֹנוֹ בִּילִיד שֹׂרֵק עַד תֹּם חֵילוֹ
כִּי בּוֹ יַחְלֹשׁ רֶכֶב יָגוֹן וּבְלִי שֶׁלַח יָפִיץ חֵילוֹ
כַּאֲשֶׁר הֵפִיץ הַשַּׂר עָשְׁרוֹ עַל כָּל אֹבֵד לַעֲצִים חֵילוֹ
לֹא יִירָא יוֹם הָמִיר אֶרֶץ עַם אֵל כִּי הוּא מֵאָז חֵילוֹ. 
## 
## 
## קרב לו: (שי"א)
קְרָב לוּ יַעְרְכוּ נֶגְדּוֹ כְּפִירִים אֲזַי הֶחְרִיד הֲמוֹנָם בַּטְּלָאִים
וְחֹק כָּזֹאת לְאִישׁ אֶחָד וְשָׁקוּל כְּנֶגֶד כָּל פְּקֻדִים בַּטְּלָאִים. 
## 
## 
## עץ לחדשיו: (שי"א)
עֵץ לָחֳדָשָׁיו יְבַכֵּר עָלָיו תְּרוּפָה וְטַרְפּוֹ
לוֹ חֵן עֳפָרִים וְגוּר אַרְיֵה מַאֲכָלוֹ וְטַרְפּוֹ
נֹתֵן לְשֹׁאֵל לְפִי טַף לַחְמוֹ כְּחֶפְצוֹ וְטַרְפּוֹ. 
## 
## 
## בדלחי אמריו: (שי"א)
בְּדוֹלְחֵי אֲמָרָיו לוּ יְלַקֵּט אֱנוֹשׁ הָיוּ עֲלֵי חֹשֶׁן לְמוֹ טוּר
וְאִלּוּ כָּל בְּנֵי שֵׂכֶל הֲרָרִים אֱמֶת סִינַי יְהִי זֶה מִלְּבַד טוּר. 
## 
## 
## אמת לו יחרה: (שי"ב)
אֱמֶת לוּ יֶחֱרֶה אַף הַזְּמָן עַל נְעָרָיו לֹא חֲרוֹנוֹ יַעֲצִיבוֹ
וְאֵיךְ יִפְחַד אֱנוֹשׁ לוּ שָׂח לְגַלְגַּל עֲמֹד מֵרוּץ אֲזַי לֹא יַעֲצִיבוֹ. 
## 
## 
## לאפו רגזה :(שי"ב)
לְאַפּוֹ רָגְזָה אֶרֶץ וְהָעוֹלָם מְאֹד יִרְעַשׁ
וְאָכֵן יַעֲשֶׂה פְּרִי בְּמֵי יָדָיו וְגַם יִרְעַשׁ. 
## 
## 
## ואשו תנוצץ: (שי"ב)
וְאִשּׁוֹ תְּנוֹצֵץ לְעוֹבְרֵי דְּרָכִים וּמֵרֹאשׁ גְּבָעוֹת מְאוֹרָהּ יְשׁוּרוּן
וְקוֹל יַעֲנֶה הוֹי מְבַקְשֵׁי תְּעוּדָה וְעֹשֶׁר תְּרוּצוּן לְמֶלֶךְ יְשׁוּרוּן. 
## 
## 
## חרב ירכו: (שי"ב)
חֶרֶב יְרֵכוֹ בְּמִזְרָח תִּבְרֹק בְּרָקִים אֱלֵי יָם
יַשְׁפִּיל בְּצוּרָהּ גְּבֹהִים בָּהּ יֵרְדְּ מִיָּם וְעַד יָם. 
## 
## 
## שאל בעד השר: (שי"ב)
שֹׁאֵל בְּעַד הַשַּׂר בֵּינוֹת בְּנֵי תֵּבֵל חוּשָׁה רְאֵה תַּפּוּחַ בַּעֲצֵי יָעַר
מִנּוֹזְלֵי פִּיהֶם תִּזַּל חֲמַת עַכְשׁוּב אַךְ מִדְּבַר פִּיהוּ בֹּאָה רְדֵה יָעַר
אִם מֵעֲשׂוֹת מִשְׁפָּט יָשֵׁן מְעַט לַעֲשׂוֹת כָּזֹה וְכָזֶה אֶת לִבּוֹ הֲלֹא יָעַר. 
## 
## 
## צרור מקיר: (שי"ב)
צְרוֹר מִקִּיר חֲמוּדֵי מַעֲלָתוֹ וְכָפִיס הוֹד תְּהִלָּתוֹ יְנוּבוּן
נְעוּרִים חֻדְּשׁוּ בּוֹ לַתְּבוּנוֹת וְהַחָכְמוֹת בְּשֵׂיבָה עוֹד יְנוּבוּן. 
## 
## 
## אל אם: (שי"ג)
אֵל אֵם דֶּרֶךְ עָרַךְ שֻׁלְחָן אוּלַי כָּל אִישׁ לַחְמוֹ יִלְחַם
וּבְעַד עַמּוֹ עִם צוֹק יָמִים בַּחֲנִית יֵשַׁע יוֹם יוֹם יִלְחַם. 
## 
## 
## קם תם: (שי"ג)
קָם תֹּם הַשַּׂר בִּפְנֵי צָרָיו עַד אֶל יָדוֹ אֹתָם יַסְגִּיר
וַאֲשֶׁר שָׂרַד מֵהֶם עוֹלָם שַׁעֲרֵי חַיִּים בַּעֲדָם יַסְגִּיר. 
## 
## 
## ירוץ כעפר: (שי"ג)
יָרוּץ כְּעֹפֶר עֵת עֲלֵי יָרֵךְ חֶרֶב תְּשׁוּעָה לַעֲזֹר יַחְגֹּר
יַבְהִיל יְלִידֵי הָעֲנָק גַּם כָּל יֻלַּד לְהָרָפָה מְאֹד יַחְגֹּר. 
## 
## 
## עמקי שפתות: (שי"ג)
עִמְקֵי שְׂפָתוֹת הֵם בְּנֵי אֹמֶר נֶגְדּוֹ וְלוֹ בִּלְבַד שְׂפַת יֶתֶר
נֹשְׁכִים אֲמָרָיו מִנְּשֹׁךְ חִצִּים יוֹם כּוֹנְנָם רוֹמֶה עֲלֵי יֶתֶר. 
## 
## 
## שבו קוצות: (שי"ג)
שָׁבוּ קְוֻצּוֹת לֵיל זְמָן וַיִּכֶל כֹּחוֹ וְרַחֲמָיו מֵאֱנוֹשׁ לֹא כָּלוּ
עַד נִכְסְפוּ גָּרֵי אֲרָצוֹת לַחֲזוֹת הוֹדוֹ וְאֶל נִדְבַת יְמִינוֹ כָּלוּ
וַיַּחֲמֹד שֹׁכֵן בְּמֶרְחָב לִהְיוֹת נֶצַח בְּבוֹר מַאֲסַר מְעוֹנוֹ כָּלוּא
שַׁאֲלוּ לְאֹמְרִים כִּי חֲסָדָיו סָפְרוּ אִם כָּל עֲפַר אֶרֶץ בְּשָׁלִישׁ כָּלוּ.
## 
## 
## כרם האל: (שי"ג)
כֶּרֶם הָאֵל בֵּית יִשְׂרָאֵל – / אַךְ זֶה תּוֹכוֹ אֶשְׁכּוֹל כֹּפֶר.
עוֹלָם וַאְשֶׁר נִבְרָא תוֹכוֹ – / בַּעְדוֹ הָאֵל הֵשִׁית כֹּפֶר,
וּבְמֹר שֵׂכֶל מֹרַק, הָעֵת / תַּמְרוּק כָּל שַׂר הָיָה כֹפֶר.
## 
## 
## 
## 
## תנו ציץ לאגרת: (שי"ד)
תְּנוּ צִיץ לְאִגֶּרֶת בְּיַד רֹכְבֵי רֶכֶשׁ וְרוּצוּ אֱלֵי צִיּוֹן בְּסֵפֶר וְשִׁלְחוּ כָּר
מְבַשֵּׂר לְעָם תּוֹכָהּ בְּעַד מַעֲלַת הַשָּׂר הֲכִי אָרְכָה לִמְאֹד וְרָחְבָּהּ כְּרֹחַב כָּר
וְכִי שֹׂנְאָיו כָּלוּ בְּעָשָׁן וְכָל צָרָיו יְסוּפוּן כְּמוֹ אֵלִים עֲלֵי אֵשׁ וְכִיקַר כָּר
וְכִי הַזְּמָן אָסַר לְרִכְבּוֹ בְּנוֹת עַיִשׁ וְכָל שַׂר וְאִם גָּדַל לְפָנָיו כְּרֹכֵב כָּר
בְּזֹאת דַּבְּרוּ נָא עַל לְבָבָהּ לְהִתְנַחֵם וְלָמָּה תְּהִי בּוֹכָה וְהֵן הַגְּבִיר לָהּ כָּר. 
## 
## 
## אמת כל איש: (שי"ד)
אֱמֶת כָּל אִישׁ יְקַו לִהְיוֹת כְּמוֹתוֹ אֱמָר לוֹ זֹאת לְבַד תִּקְוַת כְּסִילִים
הֲיִתָּכֵן עֲלוֹת אִישִׁים לְשַׁחַק וְאִם יֵרְדוּ אֱלֵי אֶרֶץ כְּסִילִים. 
## 
## 
## נפשו אשר צחה: (שי"ד)
נַפְשׁוֹ אֲשֶׁר צַחָה תְּאַהֵב אִישׁ שֵׂכֶל וְתִשְׂנָא כָּל בְּנֵי כָּסֶל
תַּחְשֹׁק בְּאִישׁ דַּל מִדְּרֹשׁ חָכְמָה לֹא רָץ עֲשֹׂה פִּימָה עֲלֵי כָסֶל
לֹא נִכְלְמוּ לָעַד אֲשֶׁר שָׂמוּ בּוֹ מִבְּנֵי אָדָם לְבַד כָּסֶל. 
## 
## 
## שלף חרב: (שי"ד)
שְׁלֹף חֶרֶב עֲלֵי כָּל אִישׁ כְּעֶרְכְּךָ עֲלֵי תֵּבֵל יְמוֹתָיו חָשׁ לְשֹׁטֵט
וְעֹצֶם מַתְּנוֹתֶיךָ לְשִׂכִּים בְּעֵינָיו שִׂים וְעַל צִדָּיו לְשֹׁטֵט. 
## 
## 
## ערך נדיבותך: (שי"ד)
עֹרֵךְ נְדִיבוּתְךָ לְעָב יַעְרֹךְ לְבוּשׁ שַׂקִּים לְבָד 
אַתָּה בְּתוֹךְ שָׂרִים כְּמוֹ נָבִיא וְהֵם דּוֹמִים לְבָד
גַּם אַתְּ לְכֻלָּהַם כְּמוֹ שֹׁרֶשׁ וְהֵמָּה לְךָ לְבָד
שֶׁמֶשׁ מְאוֹר שַׁחַק וְאַתְּ תָּאִיר פְּנֵי אֶרֶץ לְבָד. 
## 
## 
## פני אריה: (שט"ו)
פְּנֵי אַרְיֵה וְעַנְוָתוֹ כְּעָנָיו כְּמוֹתוֹ אֵין בְּיִשְׂרָאֵל לְפָנָיו
וְעָבִים פָּעֲרוּ פִּיהֶם לְמַלְקוֹשׁ שְׁתֵּי יָדָיו וְכָל יַחֵל לְפָנָיו
מְלָכִים עָצְרוּ נֶגְדּוֹ בְּמִלִּים וְיָד שָׂמוּ עֲלֵי פִּיהֶם לְפָנָיו
בְּחַיִּים יַאֲמִינוּ עֵת רְצוֹנוֹ וְיִכְלוּ מִיְּרֹא בּוֹא עֵת לְפָנָיו. 
## 
## 
## בין מעלת השר: (שט"ו)
בֵּין מַעֲלַת הַשַּׂר וּבֵין כָּל שַׂר כְּמוֹ אֹדֶם לְחוֹל
אֵל בֵּינְךָ הִבְדִּיל וּבֵינֵיהֶם כְּבֵין קֹדֶשׁ לְחוֹל. 
## 
## 
## שלום לשר: (שט"ו)
שָׁלוֹם לְשַׂר הוּא לַהֲמוֹן גּוֹיִם וּמִשְׁפָּחוֹת לְאָב
מַשְׁקֶה צְמֵאֵיהֶם בְּמֵי יָדוֹ כְּמוֹ נַחַל לְאָב. 
## 
## 
לְרוֹם לוּ: (שט"ו)
לְרוֹם לוּ יִהְיוּ עֹלִים מְשַׂנְאָיו וְרֹאשׁ כִּימָה תְּהִי לָהֶם מְצוּדָה
לְמַדְחֵפוֹת יְבִיאוּם מַחְשְׁבוֹתָיו כְּדָגִים נֶאֱחָזִים בַּמְּצוּדָה. 
## 
## 
## טהר פעליו: (שט"ו)
טֹהַר פְּעָלָיו אַחֲרֵי יִבְלוּ יָמִים לְאוֹת יְהִי וּבְפִי מֹשֵׁל
יֹאמַר בְּדֹרוֹת אַחֲרוֹנִים זֹאת חָכְמַת שְׁפַל רוּחַ וְהוּא מֹשֵׁל. 
## 
## 
## גאונו למול: (שט"ו)
גְּאוֹנוֹ לְמוּל צַר כְּאַרְיֵה וְלִקְנוֹת חֲסָדִים יְרוֹצֵץ כְּאַיָּל מְרוּצָה
וְיוֹפַע לְהַחְיוֹת מְרוּדִים וְלַשְׁפִּיל מְתֵי מַעֲשַׁקּוֹת וְהָסִיר מְרוּצָה. 
## 
## 
## כל צר: (שט"ז)
כָּל צַר בְּנִיב פִּיהוּ בִּשְׁאוֹל יְהִי מַשְׁכִּיב
כַּאֲשֶׁר בְּמֵי נִדְבַת יָדוֹ לְעָב מַשְׁכִּיב. 
## 
## 
## לו יחזו: (שט"ז)
לוּ יֶחֱזוּ תַּנִּים תְּמוּנָתוֹ אוֹ מִשְּׂפָתוֹ אָחֲזוּ מִדְבָּר
אָז לָקְחוּ זֶמֶר מְקוֹם סֶפֶד גַּם יַעֲנָה לֹא שָׁכְנָה מִדְבָּר. 
## 
## 
## סובב בכל פאות: (שט"ז)
סוֹבֵב בְּכָל פֵּאוֹת תֵּבֵל וְנָד מִגּוּר
יָמִים וּבוֹ אֶרֶץ צָרָה מְאֹד מִגּוּר
סוּרָה לְשַׂר בּוֹ חֵן עֹפֶר וְעַז מִגּוּר.
## 
## 
## שאפים כל יום: (שט"ז)
שֹׁאֲפִים כָּל יוֹם אֶל טַרְפֵיהֶם מֵאֵת פָּנָיו יִשְׂאוּ מַשְׂאוֹת
אַךְ אִם יַמְרוּ אֶת מַאֲמָרוֹ מִפָּנָיו יִנָּשְׂאוּ מַשְׂאוֹת. 
## 
## 
## פתח חרצבות: (שט"ז)
פַּתֵּחַ חַרְצֻבּוֹת רֶשַׁע שָׂם דַּרְכּוֹ גַּם נַתֵּק מוֹטוֹת
וּרְצוּצִים שַׁלֵּחַ חָפְשִׁים וּשְׁבֹר מֵעַל אָסִיר מוֹטוֹת. 
## 
## 
## מכס גדלו: (שט"ז)
מִכֵּס גָּדְלוּ יֵרֵד אֶרֶץ לוֹשִׁיב בִּמְקוֹם גָּדְלוּ מַשְׂכִּיל
בִּשְׁלוֹמִים כָּל הֵלֶךְ יַקְדִּים וּבְעַנְוָתוֹ אֶל דָּל מַשְׁכִּיל. 
## 
## 
## דבר חזים: (שי"ז)
דְּבַר חֹזִים בְּכוֹכָבִים עֲלֵי לֵב שֹׁמְעוֹ מַשָּׂא
לְבַד מִמִּדְבָּרוֹת הַשָּׂר אֲשֶׁר הֵמָּה כְּמוֹ מַשָּׂא
לְשָׁמְעוֹ זָע הֲמוֹן מִשְׁמָע וְנָשְׂאוּ חִיל בְּנֵי מַשָּׂא.
##  
אִמְרוֹ ירחיק: (שי"ז)
אִמְרוֹ יַרְחִיק מַכְאוֹב לִבּוֹת וּבְפִיו יָסִיר אֶת מַדְוֵיהֶם
שָׂרְעוּ מַדֵּי שִׂכְלוֹ יוֹם כָּל שָׂרִים קָצְרוּ אֶת מַדְוֵיהֶם. 
## 
## 
## לבשו לשמעו: (שי"ז)
לָבְשׁוּ לְשָׁמְעוֹ כָּל יַלְדֵי עֲנָק מוֹרָא
כִּי מַעֲנֵה נִיבוֹ חִצִּים וּפִיו מוֹרָה. 
## 
## 
## שיאו אשר: (שי"ז)
שִׂיאוֹ אֲשֶׁר יָרוּם וְכָל עֵת נַעֲלָה אֵשׁ הוּא בְּלֵב חוֹמְדָיו וּמַכָּה נַחֲלָה
יֵחַם לְבָבָם בַּחֲזוֹת הוֹדוֹ וּמִנּוֹזְלֵי יְדֵי חַסְדּוֹ שְׁטָפָם נַחֲלָה
יַעֲבֹר עֲלֵי פִּשְׁעָם כְּפִי חַסְדּוֹ אֲשֶׁר קָנָה וּמֵהוֹרָיו בְּיָדוֹ נַחֲלָה. 
## 
## 
## קצת דרכי: (שי"ז)
קְצָת דַּרְכֵי בְּנֵי אָדָם רְאוּיִים וּמֵהֶם מִבְּנֵי אִישׁ נַעֲלָמִים
וְיֹשֶׁר מִפְעֲלֵי הַשַּׂר גְּלוּיִים וְכִזְקֵנִים יְדָעוּם נַעֲלָמִים. 
## 
## 
## אם תהיה שמר: (שי"ז)
אִם תִּהְיֶה שֹׁמֵר בְּרִית דּוֹדָיו אֹתָהּ יְהִי לְךָ הַגְּבִיר נוֹטֵר
אוֹ אִם תְּכַחֵשׁ אֶת יְדֵי חַסְדּוֹ זֹאת לֹא יְהִי נֹקֵם וְלֹא נוֹטֵר. 
## 
## 
## עדה גאון: (שי"ח)
עֲדֵה גָּאוֹן מְשׂוֹשׂ אֶרֶץ וְגֹבַהּ וְהִתְגַּדֵּל עֲלֵי אֶרֶץ יְפֵה נוֹף
הֲכִי זִכְרְךָ זְמִיר שָׁרִים בְּבָבֶל וְשִׁמְךָ שַׁעֲשׁוּעֵי יֹשְׁבֵי נוֹף. 
## 
## 
כְּרוּב מִמְשַׁח וּמִגִּזְרַת: (שי"ח)
כְּרוּב מִמְשַׁח וּמִגִּזְרַת מְאוֹר אֵל נִגְזְרָה נַפְשׁוֹ 
יְשִׂיחֲךָ וּמוֹר עֹבֵר לְאַפְּךָ תִּשְׁלָחָה נַפְשׁוֹ. 
## 
## 
בְּגָדְלוֹ גָּדְלָה: (שי"ח)
בְּגָדְלוֹ גָּדְלָה אֶרֶץ עֲלֵי רוֹם וְרֹאשׁ נָשְׂאוּ עֲלֵי אֵלִים נְשִׂיאִים
לְמַעַן חָפְרוּ נֶגְדּוֹ מְאוֹרִים וּבֹשׁוּ מִנְּדִיבוֹתָיו נְשִׂיאִים. 
## 
## 
## סור אל: (שי"ח)
סוּר אֶל שְׁתוֹ יַיִן וְהַשְׁקֵנִי בַּכַּד וְאֶת כּוֹסִי תְּנָה נֵבֶל
כִּי חֻדְּשׁוּ כַּיּוֹם נְעוּרֵי גִּיל וַיִּנְעֲמוּ עוּגָב וְקוֹל נֵבֶל
יוֹם גָּבְרָה יַד הַגְּבִיר עַל כָּל צָרָיו וְנִשְׁבָּרוּ שְׁבֹר נֵבֶל. 
## 
## 
## עלי קדקד: (שי"ח)
עֲלֵי קָדְקֹד זְמָן שָׁלַף חֲרָבוֹת וְאֶת גּוּפֹת בְּנֹתָיו שָׂם נְדָנִים
כְּבָשָׁם כַּשְּׁפָחוֹת לוֹ וּבֹשׁוּ כְּמוֹ זֹנוֹת אֲשֶׁר נָתְנוּ נְדָנִים. 
## 
## 
## לרעו נבהלו: (שי"ח)
לְרֵעוֹ נִבְהֲלוּ כָּל רַעֲיוֹנִים וְתָעוּ בַּחֲזוֹת שִׂכְלוֹ שְׂעִפִּים
וּמָה תַּמְרִיץ בְּעֵץ חַיִּים וְדַעַת עֲלֵי אֶרֶץ וְעַד רוֹם לוֹ סְעִפִּים. 
## 
## 
אִם תִּשְׁאַל: (שי"ט)
אִם תִּשְׁאַל לְךָ מִבִּלְעָדָיו חֵפֶץ יֹאמַר כִּי לוֹ שִׂיגִים
נוֹזְלֵי יָדָיו כֶּתֶם אוֹפִיר יוֹם מַתָּן כֹּל כֶּסֶף סִיגִים. 
## 
## 
## לב חמדו: (שי"ט)
לֵב חוֹמְדוֹ תָּמִיד יִרְתַּח כְּרַתַּח סִיר
יִמְצָא בְּבַת עֵינוֹ שִׂכִּים וּבַלֵּב סִיר. 
## 
## 
## לבב רעים: (שי"ט)
לְבַב רֵעִים יְשַׂמֵּחַ בְּאִמְרוֹ וְיִקְרַע מִלְּבַב עוֹיֵן סְגוֹרוֹ
וְזֶה וָזֶה יְשַׁוֶּה עֵת נְתֹן אֶת הֲמוֹן הוֹנוֹ וּפַזֵּר אֶת סְגוֹרוֹ
וְיִמְרֹק אֶת חֲנִית יֶשַׁע בְּקֶרֶב קְרַב צָרָיו וְיָרִיק אֶת סְגוֹרוֹ.
## 
## 
## כוכבי מרום: (שי"ט)
כּוֹכְבֵי מָרוֹם בִּשְׁמָם יִקְרָא וּבְלֵב מַשְׂכִּיל אֹתָם סֹפֵר
וּבְמִדְבָּר פִּיו יַחְלֹשׁ מַחֲנֵה אַנְשֵׁי חַיִל וּבְעֵט סֹפֵר. 
## 
## 
## למלחמתי יגוני: (שי"ט)
לְמִלְחַמְתִּי יְגוֹנִי קָם כְּאִלּוּ זְמָן עָלַי לְהָרַע לִי שְׂכָרוֹ
וְעָמַד הַגְּבִיר בֵּינִי וּבֵינוֹ וְאֶת פִּיו מֵעֲנוֹת עָתָק סְכָרוֹ
פְּעֻלָּתוֹ תְּהִי עַל זֹאת לְפָנָיו וְאִתּוֹ יִהְיֶה תָּמִיד שְׂכָרוֹ. 
## 
## 
## אמרו לכל איש: (שי"ט)
אִמְרוּ לְכָל אִישׁ שָׁר שִׁירִי וְלִרְאוֹת סָר
כִּי זֶה בְּעוֹלָם שָׁר גַּם זֶה לְבַדּוֹ שָׂר. 
## 
## 
## למטרות עז: (ש"כ)
לְמִטְרוֹת עֹז יְמִינוֹ נֶחְשְׁבוּ כָּל מְטַר נוֹזְלֵי שְׁחָקִים כַּשְּׂעִירִים
וְכָל עַז בַּנְּמֵרִים כַּטְּלָאִים וְגוּרֵי כָּל אֲרָיִים כַּשְּׂעִירִים. 
## 
## 
## עפר רגליו: (ש"כ)
עֲפַר רַגְלָיו יְלַחֵכוּ מְלָכִים וְיִשַּׁחוּ גְּדֹלִים וַעֲצוּמִים
וְשֹׂנְאָיו נִבְהֲלוּ בִּרְאוֹת יְצוּרָיו בְּחֶזְיוֹן לֵיל וְעֵינֵיהֶם עֲצוּמִים
וְיַשְׁבִּית רִיב וּמָדוֹן בֵּין אֲנָשִׁים בְּמִשְׁפָּטָיו וְיַפְרִיד בֵּין עֲצוּמִים. 
## 
## 
## ארו גביעים: (ש"כ)
אֹרוּ גְּבִיעִים מִמְּאוֹר הַשָּׂר וּבְצוּף דְּבַשׁ חִכּוֹ וּפִיו עָרְבוּ
זָרְחוּ עֲלֵי יָדָיו כְּכוֹכָבִים וּבְהַעֲלָם עַל יַד לְפִיו עָרְבוּ
יוֹעֵד בְּכָל לַיִל וְעֵת בֹּקֶר יַשְׁלִים אֲשֶׁר מִלָּיו לְכֹל עָרְבוּ. 
## 
## 
## בעולם חנפים: (ש"כ)
בְּעוֹלָם חֲנֵפִים וְנִרְאִים כְּחָפִים וְטוֹב מֵרְאוֹתָם זְאֵבֵי עֲרָבוֹת
יְדַמּוּ דְּרֹךְ עַל נְתִיב מַעֲלָלָיו וּמֵהֶם קְרוֹבִים אֲלֵיהֶם עֲרָבוֹת. 
## 
## 
## כל עת השר: (ש"כ)
כָּל עֵת הַשָּׂר אַתְּ תִּמָּצֵא עֵץ חַיִּים לֹא נָבְלוּ עָלָיו
גַּם עֵץ דַּעַת לֹא יַזְקִין כָּל עֵת יִקָּרֵא שִׁמְךָ עָלָיו. 
## 
## 
## שמש צדקה זרחה בו: (ש"כ)
שֶׁמֶשׁ צְדָקָה זָרְחָה בּוֹ אֶל שֹׁכְנֵי מְכוֹן חֹשֶׁךְ וְיַד עֵיפָה
הוֹצִיא אֲסִירֵי הָעֳנִי מִבּוֹר מַאֲסַר בְּנֵי עֵפֶר וְיַד עֵיפָה. 
## 
## 
## הגביר נכפלו: (שכ"א)
הַגְּבִיר נִכְפְּלוּ בְּאוֹרְךָ מְאוֹרֵי רוֹם וְשָׁבוּ כְּצָהֳרַיִם עֲרָבִים
זָהֲרוּ כָּל פְּנֵי אֲדָמָה וְעָלָה עֵץ הֲדַסִּים מְקוֹם צְמֹחַ עֲרָבִים
חֻבְּרוּ בְּךָ נְעִים חֲסָדִים וְהַשְׂכֵּל כַּאֲשֶׁר חֻבְּרוּ שְׁתִי עִם עֲרָבִים
נֶגְדְּךָ יִכְרְעוּ יְוָנִים בְּחָכְמַת הַשְּׁחָקִים וְאַף בְּצַחוֹת עֲרָבִים. 
## 
## 
## תשועה יחשבו: (שכ"א)
תְּשׁוּעָה יַחְשְׁבוּ מָוֶת לְפָנָיו וּבוֹ יִתְפָּאֲרוּ יַלְדֵי עֲנָקִים
וְהַבָּאִים לְעָבְדֵהוּ בְּסוּגַר עֲלֵי צַוָּאר חֲשָׁבוּהוּ עֲנָקִים. 
## 
## 
## שכל אשר נחלק: (שכ"א)
שֵׂכֶל אֲשֶׁר נֶחְלַק בְּלֵב כָּל אִישׁ מַשְׂכִּיל אֱלֵי לִבַּת נְשִׂיאִי עָשׁ
יִלְבַּשׁ לְעִתּוֹתָיו לְבוּשׁ כָּבוֹד חָדָשׁ בְּיוֹם כָּל סוּת אֲכָלוֹ עָשׁ
צֶדֶק וְתֻמָּה בּוֹ כְּכִימָה אַךְ נָלוּז וְרָע דָּמוּ לְיַלְדֵי עָשׁ. 
## 
## 
## עין זמתו: (שכ"א)
עֵין זִמָּתוֹ תַּרְאֵהוּ אֵת מָה יַעֲשֶׂה כָּל אִישׁ לָעִתִּים
כִּי הֵבִין אֶת דֶּרֶךְ גַּלְגַּל מִכָּל אִישִׁים יֹדְעֵי עִתִּים.
## 
## 
## צבי משקה: (שכ"א)
צְבִי מַשְׁקֶה בְּיָדוֹ כּוֹס וְאוֹר יָפִיץ עֲלֵי עֵינוֹ
וְאֵת זִכְרוֹ כְּרֵיחַ פִּיו וְאוֹר עֵינוֹ כְּאוֹר עֵינוֹ
שְׁתֵה בִּימֵי גְּבִיר הַדּוֹר כְּיַמָּיו יַהֲלֹךְ עֵינוֹ. 
## 
## 
## צדקו שבר: (שכ"ב)
צִדְקוֹ שָׁבַר מַטֵּה רֶשַׁע וַיַּכְרֵת מֵאֶרֶץ עָמָל 
כַּאֲשֶׁר רִפָּא מַהְרַס חֶסֶד עַד שָׁכַח כָּל גֶּבֶר עָמָל. 
## 
## 
## ארץ מאד: (שכ"ב)
אֶרֶץ מְאֹד גָּאָה כִּי בּוֹ לְבַד עָצַר
אִם יֶאֱנַף עָלָיו מֵי בִּין וְתֹם עָצַר. 
## 
## 
## על פי אדני: (שכ"ב)
עַל פִּי אֲדֹנָי נָשְׂאוּ מוֹנִים רֹאשׁ כָּל בְּנֵי הַדּוֹר וְגַם פָּקְדוּ
וַיְבַקְשׁוּ בַּהֲמוֹן אֲלָפָיו אַח שֵׂכֶל וְדֹרֵשׁ הָאֱמֶת פָּקְדוּ
עַד מָצְאוּ אַב כָּל הֲמוֹן גּוֹיִם לֹא חָסְרוּ הוֹדָיו וְלֹא פָּקְדוּ
עָלָיו רְעוֹת עֶדְרוֹ בְּתֹם לֵבָב וּבְנוֹת מְעוֹן הַתֹּם וּבִין פָּקְדוּ
הָיָה לְבֵן לָאֵל וְהוּא לוֹ אָב אֹתוֹ בְּצֵל אֵל מֵאֱנוֹשׁ פָּקְדוּ
יִמְחֶה עֲוֹנֹתָם לְמַעֲנוֹ יוֹם מָצוֹק עֲלֵיהֶם מַעֲוָה פָּקְדוּ. 
## 
## 
## גדר גדרי בין: (שכ"ב)
גֹּדֵר גְּדֵרֵי בִּין אִם נִפְרְצוּ פָּרֶץ
מֵפִיץ עֲדַת אָוֶן יוֹם פָּרְצָה פָּרֶץ
בּוֹ שָׁכְחוּ גֹּלִים בִּיאַת בְּנוֹ פָּרֶץ
יִפְרֹץ בְּתִתּוֹ הוֹן בַּמֵּאֲנִים פָּרֶץ.
## 
## 
## חכמים חמדו: (שכ"ב)
חֲכָמִים חָמְדוּ חָכְמַת אֲמָרָיו וְלָמְדוּ הָאֱמֶת מִפִּיו פְּלִילִים 
וְהוֹדוּ לוֹ הֲמוֹן רֵעָיו וְעָרָיו בְּעַל כָּרְחָם וְכֻלָּהַם פְּלִילִים. 
## 
## 
## עלי רקת: (שכ"ג)
עֲלֵי רַקַּת זְמָן הָרָע עֲצָתוֹ שָׂם כְּמוֹ פָּעַם
וְעַל לֵב בָּמֳתֵי צָרָיו בְּעֹז דָּרַךְ בְּמוֹ פָּעַם
לְהָרַע אוֹ לְהֵיטִיב לֹא יְדַבֶּר לוֹ לְבַד פָּעַם. 
## 
## 
## פני בעלי: (שכ"ג)
פְּנֵי בַּעֲלֵי אֵיבָה מְאֹד אֹרוּ נֶגְדּוֹ וְלִבּוֹתָם כְּמוֹ פֶּחָם
כִּי הַזְּמָן אֹתוֹ עֲלֵי אַפָּם הֵשִׂיר בְּעֹז וַיִּתְּנוֹ פֶּחָם. 
## 
## 
## תרופה בפניו: (שכ"ג)
תְּרוּפָה בְּפָנָיו וּמָזוֹר בְּעֵינָיו וְגִלְעָד בְּמַעֲנָיו צֳרִי בּוֹ לְכָל צִיר
וּוַעַד לְשׁוֹנוֹ בְּתִתּוֹ לְהוֹנוֹ לְכָל אִישׁ יְגוֹנוֹ לְהָסִיר כְּמוֹ צִיר
אֱמֶת לוּ צְדָקָה תְּסוֹבֵב כְּדֶלֶת אֲזַי הַגְּבִיר לָהּ לְבַדּוֹ יְהִי צִיר. 
## 
## 
## לו יכלו שרים: (שכ"ג)
לוּ יָכְלוּ שָׂרִים שְׁאֹל כָּנָף וְקַרְסֻלֵּי צְבִי
חָשׁוּ רְאוֹת חָכָם אֲשֶׁר הוּא לַאֲחֵי שֵׂכֶל צְבִי. 
## 
## 
## שמאלו: (שכ"ג)
שְׂמֹאלוֹ לָבְשָׁה קִנְאָה לְמַתָּן יְמִינוֹ עַד חֲשַׁבְתִּימוֹ כְּצָרוֹת
בְּהוֹן זֹאת נִצְּלוּ מָטִים לְהֶרֶג וְטֹבוֹת זוֹ לְבַד עֶזְרָה בְּצָרוֹת. 
## 
## 
## יום יערך: (שכ"ג)
יוֹם יַעֲרָךְ לוֹ קְרָב עִם צָרָיו לְבָבוֹ צְבָאוֹ
וּבְנֵי זְמָן כִּי עֲבָדָיו הֵמָּה עֲשׂוֹת אֶת צְבָאוֹ
יִתְאַב נְתֹן אֶת חֲסָדָיו לַכֹּל וּמִדַּת צְבָאוֹ.
## 
## 
## כל אם: (שכ"ד)
כָּל אֹם עֲלֵי תֵּבֵל תֶּאֱהַב הֱיוֹת לָהּ צִיץ 
לַבִּיט לְמַטֵּה עֹז פָּרַח וְהוֹצִיא צִיץ
הִנּוֹ כְּמִצְנֶפֶת לַדּוֹר וְחַסְדּוֹ צִיץ
תָּאֵב רְאוֹת שֶׁמֶשׁ דֹּבֵר דְּמוּתוֹ צִיץ. 
## 
## 
## מצאהו: (שכ"ד)
מְצָאֻהוּ בְּנֵי גָּלוּת לְצוּר מָעוֹז בְּעִתּוֹת צָר
וְחֶרֶב מִפְּנֵי אוֹיֵב וְצִנָּה מִמְּצוּקוֹת צָר
פְּנֵי עָנָיו וְיוֹם עֵרֶךְ קְרָב מִצְחוֹ כְּחֹזֶק צָר. 
## 
## 
## לתעה: (שכ"ד)
לְתֹעֶה בֶּאֱשׁוּן לֵילוֹ וְלָאוֹבֵד בְּעִי צַלְמוֹ
מְהֵרָה אוֹר בְּאוֹר פָּנָיו וּמוֹרֶה לְךָ יְהִי צַלְמוֹ. 
## 
## 
## בזכרו: (שכ"ד)
בְּזִכְרוֹ יָרְדוּ הַיָּם וְאִישִׁים רָכְבוּ צִיִּים
וּבִשְׁמוֹ צָלְחוּ מִדְבָּר וְגָזְרוּ מַהַלְכֵי צִיִּים
וּמִפַּחְדּוֹ עֲלֵי כָּל חַי לְפָנָיו יִכְרְעוּ צִיִּים. 
## 
## 
## אמרו לכל חכם: (שכ"ד)
אִמְרוּ לְכָל חָכָם נֶגְדּוֹ תְּעוּדָה צוֹר
כִּי הוּא כְּמוֹ אֹדֶם פִּטְדָה וְאַתָּה צוֹר
שִׂכְלוֹ כְּיָם סוֹבֵב אַךְ אַתְּ בְּלִבּוֹ צוֹר. 
## 
## 
## 
## 
## קול העבירו: (שכ"ה)
קוֹל הַעֲבִירוּ לְכָל אִישׁ חֹסֶר בְּיָדוֹ וְקֹצֶר
חֶלְקַת חֲסָדִים שְׁמָטָהּ חִנָּם לְאוֹרֶה וְקֹצֵר. 
## הן הזמן: (שכ"ה)
הֵן הַזְּמָן הַשָּׂר אֶל עָל לְךָ קֹרֵא
כִּי אַחֲרֵי הָאֵל תִּרְדֹּף כְּמוֹ קֹרֵא
עַל כֵּן לְשֹׁד תִּשְׂחַק יוֹם יִהְיֶה קֹרֵא. 
## 
## 
## ישישים: (שכ"ה)
יְשִׁישִׁים בַּחֲזוֹת הוֹדוֹ לְפָנָיו מִיְּרֹא קָמִים
וּמִפַּחַד גְּאוֹנוֹ כַּעֲבָדִים יִקְּדוּ קָמִים. 
## 
## 
## בצאת: (שכ"ה)
בְּצֵאת גִּבּוֹר לְמִלְחַמְתּוֹ בְּשֶׁלַח בְּמַקֵּל יַחֲרִיד אֹתוֹ וְקָנֶה
וְתַעַל צַחֲנַת חָלָל בְּאַפּוֹ כְּרֵיחַ קִנְּמָן בֶּשֶׂם וְקָנֶה
יְפַזֵּר הוֹן וְיַשְׁבִּיר בָּר לְכָל חַי בְּלִי חֹמֶר וּמֹאזְנַיִם וְקָנֶה.
## 
## 
## וחלק: (שכ"ה)
וְחֵלֶק חֲסִידִים בְּחֵלֶק חֲסָדָיו וְשֶׁבֶר מְרוּדִים בְּלֶקֶט קְצִירוֹ
וְעֵץ בִּין בְּעָלָיו תְּרוּפַת בְּעָלָיו וְעַד יָם תְּעוּדָה יְשַׁלַּח קְצִירוֹ. 
## 
## 
## צרים: (שכ"ה)
צָרִים כְּאֵשֶׁת פְּתַיּוּת בָּגְדָה בְּאִמָּהּ וְקָמָה
עַל כֵּן חֲרוֹנְךָ תְּשַׁלַּח בָּהֶם כְּחֶרְמֵשׁ בְּקָמָה. 
## 
## 
## בפי: (שכ"ו)
בְּפִי עֵטוֹ יְהִי עֹשֶׂה אֲשֶׁר לֹא בְּחֶרֶב יִהְיוּ עֹשִׂים רְפָאִים
וּבוֹ יוֹרִיד אֱלֵי שַׁחַת מְלָכִים וְיַעַל מִשְּׁאוֹל חֶבֶר רְפָאִים. 
## 
## 
## חסד ושכל: (שכ"ו)
חֶסֶד וְשֶׂכֶל וְצֶדֶק הָאֵל קְרָאָם לְרַגְלוֹ
וַיִּתְּנֵם לוֹ עֲבָדִים כֹּרְעִים יְמֵיהֶם לְרַגְלוֹ
עַם אֵל רְאוֹת אֶת הֲדָרוֹ יַעֲלֶה כְּמֵאָז לְרַגְלוֹ. 
## 
## 
## מנתי: (שכ"ו)
מְנָתִי וְכוֹסִי גְּבִיעִי וְכוֹסִי בְּלֵילִי מְשׂוֹשִׂי וּבַיּוֹם לְרוּחוֹ
וְחַיַּי בְּאַגָּן עֲלֵי כַּר בְּתוֹךְ גַּן וְהַרְחֵק לְנִרְגָּן לְשַׁחַת וְרוּחוֹ
וְדַי מֵאֲהוּבִי שְׂעִפֵּי לְבָבִי וְשָׁלְחוֹ סְבִיבִי בְּשָׂמָיו וְרוּחוֹ
וְשִׁיר פִּי וְשִׂיחוֹ בְּשָׂרִי וְשִׁבְחוֹ אֲשֶׁר אֵל שְׁלָחוֹ לְעַמּוֹ וְרוּחוֹ
רְחַב לֵב בְּקִצְפּוֹ וּמַעְמִיד לְזַעְפּוֹ וּמַאֲרִיךְ לְאַפּוֹ וּמֹשֵׁל בְּרוּחוֹ
שְׁפַל לֵב וְדֹרֵךְ עֲלֵי מִפְלְסֵי עָב וְנַפְשׁוֹ עֲלֵי גַּב שְׁחָקִים וְרוּחוֹ. 
## 
## 
## חמד למעלתו: (שכ"ו)
חוֹמֵד לְמַעֲלָתוֹ אֶת יֹצְרוֹ הוּא רָב
כִּי הוּא שְׁלָחוֹ מוֹשִׁיעַ לְעַמּוֹ רָב
לָשׂוּם פְּלֵיטָה לוֹ וּלְהַחֲיוֹת עַם רָב.
## 
## 
## נעמו בראות: (שכ"ו)
נָעֲמוּ בִּרְאוֹת הַדְרַת פָּנָיו עֵינַיִם יוֹם אֹתוֹ רֹאֹת
עַד כִּי אִוּוּ נִתְחֵי כָּל אִישׁ אִלּוּ יִהְיוּ כֻּלָּם רֹאֹת. 
## 
## 
## תוך ידך: (שכ"ז)
תּוֹךְ יָדְךָ הַשָּׂר מָתוֹק כְּצוּף רֹתֶם
עַד כִּי זְמָן אָסַר לְךָ עָשׁ וְגָד רוֹתֵם. 
## 
## 
## כמו אמן: (שכ"ז)
כְּמוֹ אֹמֵן בְּחֵיק יִשָּׂא קְהַל אֵל וְעֶדְרוֹ בֶּאֱמֶת יִרְעֶה בְּשִׁבְטוֹ
וְאִלּוּ יָכְלוּ יַחֲשָׂם לְכַחֵד אֲזַי יִתְיַחֲשׂוּ כֻּלָּם לְשִׁבְטוֹ. 
## 
## 
## אם בחסדים: (שכ"ז)
אִם בַּחֲסָדִים הַזְּמָן שָׁלַח רָזוֹן בְּיַד הַשַּׂר יְהִי שֹׁדָם
אוֹ אִם בְּנֵי יוֹם עָתְקוּ חַיִל לָרָע בְּרוּחוֹ יִהְיֶה שֹׁדָם. 
## 
## 
## אמת עב: (שכ"ז)
אֱמֶת עַב יְמִינוֹ תְּהַכְלִים עֲנָנִים וְעָבִים לְנֶגְדָּהּ חֲזָקִים כְּשָׁמִיר
וְגָמְלוּ אֲבָנִים שְׁקֵדִים וְשַׁיִת כְּעֵצִים בְּגַן אֵל יְהִי צָץ וְשָׁמִיר. 
## 
## 
## אלו בימי: (שכ"ז)
אִלּוּ בִּימֵי יוֹסֵף תִּהְיֶה מִמְּךָ שָׁבַר כָּל אִישׁ שִׁבְרוֹ
אוֹ תִּמָּצֵא בִּשְׁבֹר מַטֵּה עֹז יִשְׂרָאֵל נֶחְבַּשׁ שִׁבְרוֹ
כִּי הַמַּדָּע כַּחֲלוֹם סָתוּם הָיָה אָכֵן אַתָּה שִׁבְרוֹ. 
## 
## 
## ספו במחשבת: (שכ"ז)
סָפוּ בְּמַחֲשֶׁבֶת לְבַב הַשַּׂר בְּנֵי עָוֶל וְנִמָּלוּ כְּרֹאשׁ שִׁבֹּלֶת
שָׁכְבוּ שְׁלֵוִים עַד אֲשֶׁר נַחַל עֲצַת שִׂכְלוֹ גְּרָפָם חִישׁ כְּמוֹ שִׁבֹּלֶת. 
## 
## 
## נדב ולא יועם: (שכ"ח)
נוֹדֵב וְלֹא יוּעַם אוֹרוֹ וְלֹא יִשְׁנֶה
יִדְאַג עֲדֵי יִתֵּן הַרְבֵּה וְגַם יִשְׁנֶה. 
## 
## 
## התוה לכל: (שכ"ח)
הִתְוָה לְכָל שֵׂכֶל זְמָן תָּו אַךְ לָאָה לְשִׂכְלְךָ מְצֹא תַּאֲוָה
כִּי יוֹם נְתֹן שָׂרִים לְבוּשֵׁיהֶם הוֹדָם לְבוּשֵׁי בִּין לְךָ תַּאֲוָה
רוּמָה שְׁתִיל חָכְמָה בְּעוֹד פֶּרְיְךָ מָתוֹק וְאַתְּ אֶל עֵין אֱנוֹשׁ תַּאֲוָה.
## 
## 
## אמת עולם: (שכ"ח)
אֱמֶת עוֹלָם כְּמוֹ יַעַר וְאַתָּה בּוֹ כְּתַפּוּחַ
וְאַךְ נָגַע נְעִים זִכְרְךָ עֲדֵי גַּנִּים וְתַפּוּחַ. 
## 
## 
## טבות אשר: (שכ"ח)
טֹבוֹת אֲשֶׁר גָּמַל כְּצִיֻּנִים מֵאָז עֲלֵי תֵּבֵל וְתַמְרוּרִים 
עַד כִּי בְּרָמָה קוֹל שְׂחוֹק נִשְׁמָע תַּחַת נְהִי נִהְיָה וְתַמְרוּרִים. 
## 
## 
## מחמד דברו: (שכ"ח)
מַחְמַד דְּבָרוֹ יְגַלַּח שַׂעֲרַת מְלָכִים כְּתַעַר
הוּא יוֹם קְרָב בִּין כְּחֶרֶב יֶשַׁע וְגוּפָם כְּתַעַר. 
## 
## 
## מאחז כל: (שכ"ח)
מְאַחֵז כָּל פְּנֵי תֵּבֵל הֲדָרְךָ וּמִמְּךָ נִמְלְאָה אֶרֶץ תְּהִלָּה
לְזֹאת יֵאוֹת לְהָתֵם כָּל חֲרוּזִים בְּךָ כִּי לְךָ לְבַד נָאוָה תְּהִלָּה. 
## 
## 
## שלמו חרוזים: (שכ"ח)
שָׁלְמוּ חֲרוּזִים יָרְדוּ עַל לֵב אֱנוֹשׁ צָמֵא לְמֵי שֵׂכֶל כְּמֵימֵי גֶּשֶׁם
יָפוּ וּמֵאֹדֶם מְאֹד צַחוּ עֲדֵי עָלוּ חֲרוּזֵיהֶם לְמִסְפַּר לֶשֶׁם.
## 
## 
## בחר מאהובים: (שכ"ט)
בְּחַר מֵאֲהוּבִים  שְׁכוּנֵי לְבָבִים  וְעַל־מֵי אֲהָבִים  וְצֶדֶק אֱמוּנִים
שְׂמֵחִים בְּאֹמֶר  יְדִידִים וְזֶמֶר  וְעַל־טוֹב וְעַל־רָע  יְשׁוּרוּן אֱמוּנִים.
## 
## 
## עפר תנה: (שכ"ט)
עֹפֶר תְּנָה אֹדֶם שְׂפָתֶיךָ  מִגְדִּי וְעַשּׂוֹת שָׁדְךָ אֶשְׁכָּר
וּשְׁקָה לְפִי תָמִיד וְהַשְׁקֵנִי  יֵין חִכְּךָ הַטּוֹב עֲדֵי אֶשְׁכָּר.
## 
## 
## על אף צפי: (שכ"ט)
עַל אַף צוֹפַי, אַחְיוֹת שֶׁמֶשׁ / כָּל מַה תֹּאבֶה נַפְשִׁי אוֹבוֹת!
אִם הֵנִיפוּ קוֹמוֹת תָּמָר / לִרְקֹד – כָּלוּ יֵינֵי אוֹבוֹת,
אוֹ הֵנִיעוּ יִתְרֵי כִנּוֹר – / הוֹבִישׁוּ כָל בַּעֲלֵי אוֹבוֹת.
## 
## 
## קחה כוס: (שכ"ט)
קְחָה כוֹס מִיְּדֵי עֹפֶר / מְאוֹר פָּנָיו לְבַד אָצָל
אֲשֶׁר מָזַג בְּאִסְפַּמְיָא / וְאוֹר הֵפִיץ עֲדֵי אָצַל.
## 
## 
## הבט מאור: (ש"ל)
הַבֵּט מְאוֹר כֹּסוֹת אֲשֶׁר יִדְמוּ / אוֹרֵי בְרַק-חֶרֶב בְּלַהְטֵיהֶם
יִלְאוּ חֲלוּצֵי הַקְּרַב לַעְשׂוֹת / מַה יַּעֲשׂוּ הֵמָּה בְּלַהְטֵיהֶם.
## 
## 
## באי עפרת: (ש"ל)
בֹּאִי עָפְרַת טִירוֹת אֵלַי כִּי כָל-נֹעַם בִּימִינֵךְ בָּא
הָעֵת זָרַח תּוֹכוֹ מִזְרָק הֵאִיר עוֹלָם עֵת שֶׁמֶשׁ בָּא.
## 
## 
## באו שתו: (ש"ל)
בֹּאוּ שְׁתּוּ עִמִּי בְּצֵל קוֹרָה  עַל-קוֹל מְטַר-שַׁחַק בְּיֶרַח בּוּל
כִּי פָשְׁטָה תֵבֵל לְבוּשׁ דֶּשֶׁא  גַּם-נֶחְשְׂפוּ שִׂיחִים וְכָלָה בוּל.
## 
## 
## רוצה מידעי: (ש"ל)
רוּצָה מְיֻדָּעִי לְבֵית אַרְמוֹן  עִמִּי וְגַם-נַעַל בְּשָׁרוֹתָיו
לִשְׁתּוֹת בְּהִתְעָרֵב הֲמוֹן קוֹל מֵי  כִיּוֹר וְקוֹל הָעוֹף בְּשָׁרוֹתָיו.
## 
## 
## רעי שתו עמי: (ש"ל)
רֵעַי שְׁתוּ עִמִּי עֲלֵי-אֶרֶץ / גֻּשְׁמָהּ וְעַל-יַעַר אֲשֶׁר בָּרָד
יַיִן כְּמוֹ-אֹדֶם בְּכוֹס שֹׁהַם / אוֹ אֵשׁ מְלֻקָּחָה בְּתוֹךְ בָּרָד.
## 
## 
## ראה הכוס: (ש"ל)
רְאֵה הַכּוֹס כְּמוֹ בָרָק יְרוֹצֵץ  לְהַשְׁמִיד חֵיל יְגוֹנִי עִם גְּדוּדָיו
בְּיוֹם רִוָּה מְטַר-שַׁחַק תְּלָמִים  עֲלֵי-אֶרֶץ וְנִחַת אֶת-גְּדוּדָיו.
## 
## 
## נפשי פדות: (ש"ל)
נַפְשִׁי פְּדוּת מִזְרָק בְּלֵיל אֹפֶל /לִפְנֵי מְיֻדָּעַי כְּנֵר דֹּלֵק
יַקְרִיב שְׂשׂוֹנֵיהֶם וְאַחַר כָּל– /עָצְבָּם לְקַצְוֵי אַרְצָה דֹּלֵק.
## 
## 
## ופשטו ימותי: (של"א)
וּפָשְׁטוּ יְמוֹתֵי / זְמָן סוּת אֲבֵלִים / וְהִנָּם בְּמַדֵּי / חֲתָנִים הֲדוּרִים
וְעַל-כֵּן בְּיֵינִי / אֲגַדַּע בְּרִיחֵי / יְגוֹנִי וּבַלֵּב/ אֲיַשֵּׁר הֲדוּרִים.
## 
## 
## מראה לתפוח: (של"א)
מַרְאֶה לְתַפּוּחַ כְּמוֹ מַרְאֵה  לִבְנַת פְּנֵי-עֹפֶר בְּעֵת הוֹבִישׁ
אֶבְכֶּה פְּרִידַת זֶה עֲלֵי-הוֹד זֶה  עַד כִּי-יְקֹד נוּדוֹ בְּכִי הוֹבִישׁ.
## 
## 
## דעה כי כל אנוש: (של"א)
דְּעֶה כִּי כָל-אֱנוֹשׁ נִמְצָא בְעוֹלָם  לְבַד מִסֹּבְאִים הֵם הַנְּבָלִים
אֲשֶׁר לָקְחוּ מְעַט-כֶּסֶף וְצִווּ  בְּמֵי זָהָב לְמַלֹּאת הַנְּבָלִים.
## 
## 
## אין במסבה: (של"א)
אֵין בַּמְּסִבָּה לָךְ כְּתַפּוּחַ / יָפְיוֹ לְשׁוֹן כָּל-אִישׁ לְבַד הָדָר
עֹרֵךְ פְּנֵי חָשׁוּק וְאֶל-צִדּוֹ / יִדְמֶה לְאִישׁ חשֵׁק פְּרִי הָדָר.
## 
## 
## עפר אשר הציץ: (של"א)
עֹפֶר אֲשֶׁר הֵצִיץ לְפָנֵינוּ כְּמוֹ– / שַׁחַק וְגָבִיעַ בְּיָדוֹ הֶעֱלָה
וַנֶּחֱזֶה סַהַר חֲצוֹת לַיִל וְאֶת– / כּוֹסוֹ כְּאִלּוּ נֵר בְּיָדוֹ הֶעֱלָה.
## 
## 
## ועורה כבודי: (של"א)
וְעוּרָה כְּבוֹדִי / וְהָעִיר שְׁחָרִים / בְּבֵית סֹבְאִים לַחֲזוֹת בָּם וּבַקֵּר
וְאֶחְבֹּשׁ פְּצָעַי / בְּמָלְאִי גְבִיעַי / וְחַפֵּשׂ נְגָעַי / בְּאוֹרָם וּבַקֵּר
## 
## 
## אהי פדיון: (של"א)
אֱהִי פִדְיוֹן לְנֹטְעֵי הַזְּמוֹרָה/ וְכֹפֶר לַאֲשֶׁר יִזְמוֹר וְיִבְצֹר
וְתַחַת דָּשׁ אֲשֶׁר יִדְרֹךְ וְרוּחַ / נְגִידִים בּוֹ בְּעֵת יַחְלֹש וְיִבְצֹר.
## 
## 
## היה מזין: (של"ב)
הֱיֵה מֵזִין לְקוֹל עָרֵב כְּעוּגָב / וְשָׁכְרָה עַל-דְּבַר נֹגֵן וְזָמֶר
לְחִנּוֹ נָפְלוּ עוֹפוֹת וּמֵאֵין / רְשָׁתוֹת נִתְפְּשׂוּ אַקּוֹ וְזָמֶר.
## 
## 
## זנח שתה: (של"ב)
זְנַח שָׁתֹה עֲלֵי-סֶלַע וְגִבְעָה / וּמֵאֶרֶץ בְּחַר מִישׁוֹר וְחֵיקוֹ
וְעִם-אָדֹם שְׁתֵה אָדֹם בְּעוֹד יוֹם / עֲדֵי-לַיִל תְּהִי יָשֵׁן בְּחֵיקוֹ.
## 
## 
## אראה ימי: (של"ב)
אֶרְאֶה יְמֵי הַקֹּר וְהַחֹם גַּם / קַיִץ וְאַבִּיטָה זְמָן-חֹרֶף
מֵאֵין שְׁתוֹת יַיִן יְמֵי רָעָה / הֵמָּה וּבִשְׁתוֹתוֹ יְמֵי-חֹרֶף.
## 
## 
## לא נאחז: (של"ב)
לֹא-נֶאֱחַז לִי מִמְּאוֹר הַכּוֹס / כִּי אִם-אֲשֶׁר נֶאְחָז לְעֵין חֹלֵם
הָבָה אֲשֶׁר יֶשׁ-בּוֹ תְּרוּפַת דַּל / אָחִי וְנִמְצָא בוֹ חֳלִי חֹלֵם.
## 
## 
## תן לי הכוס: (של"ב)
תֶּן-לִי הַכּוֹס מִיַּיִן מַר אָכֵן יִמְתַּק מִצּוּף טַעְמוֹ
יָבֶר חֶלֶד מִלֶּב-פֶּתִי עַד כֶּחָזוֹן יָשוּב טַעְמוֹ.
## 
## 
## במקום צבאים: (של"ב)
בִּמְקוֹם צְבָאִים אוֹ גְבִיעֵי יֵין / רֶקַח לְבָבִי מִזְּמָן יַהֵל
הֵמָּה בְּבוֹא שֶׁמֶשׁ מְאוֹרַי גַּם / לֵיל יֶחֱשַׁךְ סַַהַר וְלֹא-יָהֵל.
## 
## 
## נגן אשר פיהו: (של"ב)
נֹגֵן אֲשֶׁר פִּיהוּ הֲדַר יָפְיוֹ  בַּשִּׁיר עֲלֵי-נֵבֶל יְשַׁבֵּחַ
וּבְעֵת גְּבַר-יַיִן כְּמֵימֵי-יָם  גַּלָּיו בְּרֹךְ קוֹלוֹ יְשַׁבֵּחַ.
## 
## 
## קומה לשחר: (של"ג)
קוּמָה לְשַׁחֵר אֶת-פְּנֵי עֹפֶר/ אָחִי וְרֵיחַ גַּן וְכוֹס יָשָׁן
וּשְׁתֵה בְּעֵת עָצוּ בְנֵי יָמִים / עֵינָם וּמִמְּךָ הַזְּמָן יָשָׁן.
## 
## 
## אם מי ענבים: (של"ג)
אִם מֵי-עֲנָבִים בְּמַיִם / תִּמְהֹל תְּשַׁנֶּה כְתָמִים
אֵיךְ יִהְיֶה אִישׁ אֲשֶׁר-בּוֹ / חֹנֶף וְרֹעַ כְּתָמִים.
## 
## 
## כבה יקד: (של"ג)
כַּבֵּה יְקֹד לִבִּי בְּמֵי / אֶשְׁכֹּל וּמַלֵּא לִי כְפוֹר
וּשְׁתֵה עֲלֵי לִבְנַת פְּנֵי- / אֶרֶץ אֲשֶׁר לָבְשָׁה כְפוֹר.
## 
## 
## צלי אתן: (של"ג)
צִלִּי אֶתֵּן עַנְפֵי אֵלָה גַּם-מַצָעִי אָשִׁית כִּכָּר
וַאְשַׁו מִסְעַד לִבִּי לָעַד מִזְרַק יַיִן לֹא פַת כִּכָּר
וּלְחִי דוֹדִי אָשִׁית מִגְדִּי מִשְׁקַל כּוֹסִי עָלָיו כִּכָּר.
## 
## 
## נפשי בילדת: (של"ג)
נַפְשִׁי בְּיַלְדַת גְּפָנִים אֶתֵּן וְנִינֵי כְרָמִים
רָשִׁים תְּגַבֵּר כְּרָאשִׁים וּתְשַׁו שְׁפָלִים כְּרָמִים.
## 
## 
## בנפשי יעלות: (של"ג)
בְּנַפְשִׁי יְעָלוֹת בְּיֹפִי כְלִילוֹת בְּשֵׂעָר כְּלֵילוֹת וּבִפְנֵי לְבָנוֹת
בְּאָמְנָן לְכִנּוֹר וְעוּגָב בְּחֵיקָן תְּדַמֵּם לְאִמּוֹת מְנִיקוֹת לְבָנוֹת.
## 
## 
## השמר פן: (של"ד)
הִשָּׁמֵר פֶּן- / יַשִּׁיא אֹתְךָ / הַכּוֹס הָעֵת / עִמְּךָ לָחָשׁ
כִּי-כַנָּחָשׁ / יִשֹּׁךְ וּכְצִפְעֹנִי יַפְרִשׁ / מֵאֵין לָחַשׁ
אָכֵן בַּקֵּשׁ / אֹתוֹ וּתְנָה / בָתֵּי-נֶפֶשׁ / בּוֹ עִם-לָחַשׁ.
## 
## 
## כה יעשה: (של"ד)
כֹּה יַעֲשֶׂה-לִּי אֵל וְכֹה יוֹסִיף / אִם-אֶהְיֶה מֵזִין לְקוֹל מַזְהִיר
לַעְזֹב צְבִי הַחֵן אֲשֶׁר פָּנָיו / דּוֹמִים לְעֵין הַכּוֹס וְהוּא מַזְהִיר.
## 
## 
## קח לך מזרק: (של"ד)
קַח-לָךְ מִזְרַק / שֹׁהַם וֶאְמֹר / מִגֵּו סַהַר / גֵּווֹ מֻצָק
הָעֵת יִכְרַע / לִפְנֵי הַכּוֹס / שׁוּר עֵין שֶׁמֶשׁ / מִפִּיו מֻצָק.
## 
## 
## סב תחזה: (של"ד)
סֹב תֶּחֱזֶה יַיִן כְּמוֹ כַרְכֹּם  כִּי-הַצְּבִי אֹתוֹ בְטַל מָסָךְ
מַה-טּוֹב שְׁתוֹתוֹ עַל-נְעִים זֶמֶר \מִפִּי לְבָנָה אַחֲרֵי מָסָךְ.
## 
## 
## תנה כל הון: (של"ד)
תְּנָה כָל-הוֹן וְאִם-יָקָר בְּכוֹס יַיִן וְכָל-מַעְרָב
וְאִם-יָדְךָ כְּמִזְרָח לוֹ תְּנָה פִיךָ כְּמוֹ מַעְרָב.
## 
## 
## זנח רפא: (של"ד)
זְנַח רֹפֵא וְצֹרִי שֶׁבְּגִלְעָד  לְאִישׁ גָּדַל מְאֹד עָלָיו מְזֹרוֹ
וְהַשְׁקֵהוּ בְּכַף עֹפֶר אֲהָבִים  יְלִיד שׂרֵק וּבוֹ יִהְיֶה מְזֹרוֹ.
## 
## 
## צבי פניו: (של"ה)
צְבִי פָּנָיו פְּנִינִים קֹדְחִים אֵשׁ וְגָבִיעַ בְּיָדוֹ זִיק מְאַזֵּר
בְּאוּר זֶה נִשְּׂקוּ רִשְׁפֵּי אֲהָבַי וְאוּר זֶה אֶת לְבָבִי גִּיל מְאַזֵּר.
## 
## 
## צואר עפר: (של"ה)
צַוַּאר עֹפֶר / וְּלְחִִי שׁוֹשָׁן / עַל-עַמּוּד מִשַּׁיִשׁ נִצָּב
וּבְכַפּוֹ כוֹס / חֶמֶר יִדְמֶה / לַלַּהַב וּזְרֹעוֹ נִצָּב.
## 
## 
## בפרוד אם אהי: (של"ה)
בְּפֵרוּד אִם-אֱהִי נִלְכָּד / וְאִם-יֹאחֵז עֲקֵבַי נוֹד
תְּרוּפָתִי בְּפִי הַכַּד / וְכָל-צָרְיִי בְּבֶטֶן נֹאד.
## 
## 
## בבת כרם: (של"ה)
בְּבַת־כֶּרֶם יְדִידַי עַל / בְּנוֹת יָמִים יְמֵי־עַד נֵרְדְּ
אֲשֶׁר טַעְמוֹ כְּטַעַם צוּף / וְזִכְרוֹ מֹר וְעֵינוֹ נֵרְדְּ.
## 
## 
## הכון לצאת: (של"ה)
## 
הִכּוֹן לָצֵאת /מִצֵּל בָּתִּים /לֵשֵׁב תַּחַת /צִלִּי שִׂיחִים
וּבְכוֹס אַהַב/יֵינֵי דֹדִים /נִשְׁתֶּה עַל טוּב/מֶגֶד שִׂיחִים.
## בכוס שהם: (של"ה)
בְּכוֹס שׂהַם יְצֹק יַיִן / כְּעֵין הַדָּם אֲשֶׁר בַּסָּף
אֲשֶׁר יַחְזִיק לְבַב חַלָּשׁ / וְיָבֹא בַקְּרָב עִם־סָף
וְאֶשְׂתֶּה עַד מְרַאשֹׁתַי / בְּלֹא־בִין יִהְיוּ בַסָּף
וְכָלִיל כָּל־יְגוֹן לִבִּי / בְּעֵת הָקִיץ לְרַגְלוֹ סָף.
## 
## 
## יעלה כמו כוכב: (של"ו)
יַעְלֶה כְּמוֹ כוֹכָב בְּיַד ֿעֹפֶר / הַכּוֹס וּמַעְרָבוֹ יְשַׁו עֶדְיוֹ
וַיִּזְרְחוּ אוֹרָיו עֲלֵֵי לֶחְיוֹ / וַיִּיף בְּהוֹדוֹ מִצְּבִי עֶדְיוֹ.
## 
## 
## ראה מה נעמה: (של"ו)
רְאֵה מַה ֿנָּעֲמָה עָפְרָה תְּשׁוֹרֵר עֲלֵי כִנּוֹר וְתוֹפֵפוֹת עֲלָמוֹת
יְסַפֵּרוּ נְעִים יָפְיָהּ בְּשִׁירִים וְהִיא לָהֶם תְּשׁוֹרֵר שִׁיר עֲלָמוֹת.
## 
## 
## נעמו אצבעות: (של"ו)
נָעֲמוּ אֶצְבְּעוֹת צְבִיָּה וְדָמוּ / עֵת תְּשׁוֹרֵר בְּתֹף לְחִיִ צִּים וְעֵטִים
יֶעֱרַב מַעֲנֵה גְרוֹנָהּ וְיַחְרִישׁ / קוֹל זְמִירָהּ לְסִיס עֲלֵי ֿצִיץ וְעֵטִים.
## 
## 
## מסוה כלמה: (של"ו)
מָסְוֵה כְלִמָּה אֹהֲבִי הָסֵר / וּנְטֵה לְעָפְרַת־חֵן וְקוֹל עַנּוֹת
כִּי עֵת בְּלִי־חֶמֶר מְאֹד יֵמַר / גַּם־יוֹם בְּלִי־זֶמֶר כְּיוֹם עַנּוֹת.
## 
## 
## שמעה זמר: (של"ו)
שִׁמְעָה זֶמֶר מִפִּי נֹגֵן מִשָּׁרִים אֵל אֹתוֹ פֹצֶה
מַבְהִיל לִבּוֹת בִּפְנֵי ֿסַהַר אֹחֵז דֵּעוֹת עֵת פִּיו פּוֹצֶה.
## 
## 
## אראה צבאים: (של"ו)
אֶרְאֶה צְבָאִים עַל ֿפְּנֵי ֿשַׁחַק / וָאֶחֱשֹׁב אֹתוֹ כְּגַן פָּרָח
עַד ֿיַעֲלֶה שַׁחַר כְּיוֹנָה מִתַּחַת כְּנַף עֹרֵב אֲשֶׁר פָּרָח.
## 
## 
## רעי שתו כי הסתיו: (של"ו)
רֵעַי שְׁתוּ כִּי הַסְּתָיו עָבַר / גַּם מַחְלְצוֹת זֹקֶן זְמָן פָּשָׁט
אָכֵן בְּחוּל שֶׁמֶשׁ בְּטָלֶה סוּת / נֹעַר עֲלֵי עֵמֶק וְהַר פָּשָׁט.
## 
## 
## ישלג ביין רקח: (של"ז)
יַשְלֵג בְּיֵין-רֶקַח יְמֵי הַחֹם / גּוּפִי וְיֵחַם בּוֹ יְמֵי צִנָּה
מָגֵן אֲשַׁו זֶה מִפְּנֵי-קָרָה / גַּם מֵחֲמַת חֹם זֶה יְהִי צִנָּה.
## 
## 
## באי כבודה: (של"ז)
בֹּאִי כְּבוּדָּה בְּמֵנִיס / יָגוֹן בְּהַצְבִּיא צְבָאוֹת
זִכְרוֹ כְבֹשֶׂם וְטַעְמוֹ / מָתוֹק כְּרֹק פִּי צְבָאוֹת.
## 
## 
## רעית סהר: (של"ז)
רַעְיַת סַהַר / פָּתְחָה לִי כַד / יֵינוֹ שָׂחוּט / מִימֵי-קֶדֶם
הָעֵת תִּמְזֹג / אֹתוֹ בִּפְאַת / מַעְרָב יִשֹּׁב / רֵיחוֹ קֶדֶם.
## 
## 
## כבה חמת: (של"ז)
כַּבֵּה חֲמַת הַכּוֹס בְּמֵי-שֶׁלֶג מַשְׁקֶה כמוֹ חָכָם יְכַב קָצֶף
נִרְאָה עֲלֵי פָּנָיו בְּעֵת הוּרַק בּוֹ מִשְּׂפַת בַּקְבֻּק כְּמוֹ-קָצֶף.
## 
## 
## נטה לשתות: (של"ז)
נְטֵה לִשְׁתּוֹת בְּתוךְ גַּן עַל / שְׁפַת נָהָר עֲלֵי רִצְפָּה
בְּכוֹס מִמֵּי פְרָת קָפָא / וְיַיִן בּוֹ כְּמוֹ רִצְפָּה.
## 
## 
## משקה החיש: (של"ז)
מַשְׁקֶה הָחִישׁ מִזְרַק-כֶּסֶף / מָלֵא מִמֵּי זָהָב שָׁחוּט
חַלָּשׁ יִגְבַּר בּוֹ רַק גִּבּוֹר / יָשׁוּב מֵאֵין שֶׁלַח שָׁחוּט.
## 
## 
## תרקד הצביה: (של"ז)
תְּרַקֵּדֿ הַצְּבִיָּה בַּמְּסִבָּה וְעַל-לִבָּהּ כְּרִמֹּנֵי שְׁלָחִים
וְתָקֵל אֶת-פְּעָמֶיהָ כְּאִלּוּ תְהַלֶּךְ בָּם עֲלֵי צֻרֵי שְׁלָחִים.
## 
## 
## העת לפזז: (של"ח)
הָעֵת לְפַזֵּז תַּעֲמֹד שִׁדָּה / בַּלֵּב כְּמַעְשֵׂה הַחֲנִית תָּעַשׂ
תּוֹשִׁיט יְמִינָהּ כּוֹס וְיָדָהּ מִתַּחַת פְּתִיגִיל שַׁד לְאַט תָּעַשׂ.
## 
## 
## כסעיף הדס: (של"ח)
כִּסְעִיף הֲדַס תִּטֶּה צְבִיָּה עֵת / תִּרְקֹד וּפֶרַע שַׂעֲרָהּ תִּפְרָע
תָּמִית בְּחִצֶּיהָ וּמִדָּמִי / אֹתָם מְשַׁכֶּרֶת וְלֹא­­­­­­­­­­־תִפְרָע.
## 
## 
## בנעים אמרים: (של"ח)
בִּנְעִים אֲמָרִים מִלְּבַב חֹמֵד / יַיִן אֲנִי אֵשׁ אַהֲבָה אֶקְדָּח
יַלְדֵי שְׂעִפֵּיהֶם לְזֹאת עָלָה / מִנְיַן חֲרוּזֵיהֶם לְמוֹ אֶקְדָּח.
## 
## 
## איך אהיה: (של"ט)
אֵיךְ אֶהְיֶה דוֹאֵג – וְאֶשְׁמַע קוֹל / מַיִם וְקוֹל עָגוּר, וְתוֹר אָשׁוּר,
וּבְצֵל הֲדַס אֵשֵׁב, וְנִצָּנֵי / גַן לִי כְיָצוּעַ וְכַר אָשׁוּר.
## 
## 
## יונים ראיתימו: (של"ט)
יוֹנִים רְאִיתִימוֹ בְּיוֹם פֵּרוּד שָׂחִים בְּלִי פֶּה עַל נְהַר אוּלָי
אֶחָד יְדַבֵּר לוּ יְהִי חָבֵר לָנוּ וְרֵעוֹ יַעֲנֶה אוּלַי. 
## 
## 
## אובא לגן: (של"ט)
אוּבָא לְגַן בֹּשֶׂם וְאֶשְׁכַּח שֹׁד וָאֶעֱטֶה גִּיל יוֹם לְגַן אוּבָל
לִשְׁתּוֹת יְלִיד כֶּרֶם מְזֻקָּק רַק בֵּין צִלְלֵי אֵלָה עֲלֵי אוּבָל. 
## 
## 
## השכם לגן: (של"ט)
הַשְׁכֵּם לְגַן בֹּשֶׂם אֲשֶׁר צִיצֵי שִׂיחָיו רְסִיס הַלַּיְלָה בָּלַל
נִשְׁתֶּה עֲלֵי קוֹל עוֹף לְמִינוֹ כִּי הָאֵל שְׂפָתָיו כֶּאֱנוֹשׁ בָּלַל. 
## 
## 
## גל יהלך: (ש"מ)
גַּל יַהֲלֹךְ בַּגַּן כְּמוֹתוֹ לֹא עָבַר בְּתוֹךְ תִּרְצָה וְלֹא בָּצֶר
חוֹלוֹ כְּבָרֶקֶת וְעֵת יִגַּר יִדְמֶה לְמֵי כֶּסֶף עֲלֵי בָּצֶר. 
## 
## 
## יודו ארת: (ש"מ)
יוֹדוּ אֹרֹת מֵאֵין לָשׁוֹן חֶסֶד גָּמַל אֹתָם גָּשֶׁם
כִּי הוֹצִיאָם מֵעַפְרוֹתָם וּלְאַט גִּדַּל לָהֶם גָּשֶׁם. 
## 
## 
## על הערגות תן: (ש"מ)
עַל הַעֲרֻגוֹת תֶּן לְךָ מוֹשָׁב וֶהְיֵה בְּצִלֵּי הַהֲדַסִּים דָּר
וּרְאֵה רְסִיס לַיִל עֲלֵי עָלָיו נִטְפֵי בְּדֹלָחִים וְגַרְגֵּר דָּר. 
## 
## 
## ערגות ורדים: (ש"מ)
עֲרֻגוֹת וְרָדִים תְּנָה לְךָ לְמַצָּע וְאַל נָא תְּשִׂימֵם בְּצִנּוֹת וְצִלְצָל
וְקוֹל סִיס וְעָגוּר וְיוֹנָה וְתֹר טוֹב לְךָ מִנְּעִים קוֹל נְבָלִים וְצִלְצָל. 
## 
## 
## קמתי בגן: (ש"מ)
קַמְתִּי בַּגַּן נֶשֶׁף הָעֵת יַלְדַּת הָעָב עָלַי חוֹלָה
וַיִּשָּׂא אֶל אַפִּי רוּחַ רֵיחַ מַחֲלִים נֶפֶשׁ חוֹלָה
וּבְרַק שַׁחַק כָּאֵשׁ וּשְׁאוֹן רַעֲמוֹ יִדְמֶה אֶל קוֹל חוֹלָה. 
## 
## 
## על הערגות הידידים: (ש"מ)
עַל הַעֲרֻגוֹת הַיְדִידִים אָהֲלוּ הַיּוֹם וְהַגַּנּוֹת לְיָפְיָם יִשְּׁבוּ
כִּי צָלְלוּ כֻּלָּם בְּעַנְפֵי עֵץ וְכִי רוּחֵי בְּשָׂמִים בָּם בְּנֶשֶׁף יִשְּׁבוּ. 
## 
## 
## הוציא פרח: (שמ"א)
הוֹצִיא פֶּרַח כָּל עֵץ הַגַּן וּשְׁקֵדִים הֵן הַיּוֹם יִגְמֹל
עַל כֵּן אִמְרוּ אֶל מַשְׁקֶה אַל מִשֹּׁד הַכּוֹס אוֹתִי יִגְמֹל
טוּבוֹ עַל זֹאת אוֹדֶה לָעַד וּלְכָל יָבוֹא חֶסֶד יִגְמֹל. 
## 
## 
## אם המטר: (שמ"א)
אִם הַמָּטָר עֵקֶב חֹרֶף טַרְפֵּי שִׂיחִים בַּגַּן יַחֲמֹס
יַחֵל כִּי הוּא יַלְבִּישׁ אוֹתוֹ מַשְׂכִּיּוֹת אִם אֹתוֹ יַחֲמֹס. 
## 
## 
## אנשים אשר: (שמ"א)
אֲנָשִׁים אֲשֶׁר לֹא יְבַכּוּ לְיוֹנָה תְּקַנֵּן בְּעָנָף אֱמֶת הֵם כְּפָרִים
תְּקוֹנֵן בְּפִיהָ וְתִבְכֶּה בְּלִבָּהּ לְעָזְבָהּ אֲחָיוֹת בְּגַנֵּי כְּפָרִים
הֲתִנְהֶה וּפֶה נַחֲסֹם מֵאֲלוֹת עַל פְּרִידַת עֳפָרִים וְצִבְיֵי כְּפָרִים. 
## 
## 
## מסבה נשו: (שמ"א)
מְסִבָּה נְשַׁו עַל שְׂפַת הַבְּרֵכָה וְנָשִׂים גְּבוּל מִפְּרָחִים לְגֻלּוֹת
כְּאִלּוּ קְנֵיהֶם קְנֵי הַמְּנוֹרָה וְצִצִּים בְּרֹאשָׁם עֲלֵיהֶם לְגֻלּוֹת.
## 
## 
## 
## 
## חושו תנו: (שמ"א)
חוּשׁוּ, תְּנוּ כָל הוֹן – וְאִם יָקָר – בְּבַת / כֶּרֶם, וְעוֹד תִּהְיוּ לְסוֹבְאִים מוֹנִים,
וּשְׁתוּ יְמֵי וֶרֶד עֲלֵי הוֹדוֹ – וְאַל / תִּשְׁעוּ לְתוֹכָחוֹת וְרִיבֵי מוֹנִים,
כִּי תוֹר וְעָגוּר הֶחֱלִיפוּ אֶת נְעִים / קוֹלָם לְמַעַנְכֶם עֲשֶׂרֶת מוֹנִים.
יָמִים סְפוּרִים הֵם יְמֵי וֶרֶד, לְזֹאת / אוֹתָם עֲלֵי יַיִן הֱיוּ נָא מוֹנִים.
## 
## 
## כל איש אשר ימרה: (שמ"ב)
כָּל אִישׁ אֲשֶׁר יַמְרֶה דְּבַר עָגוּר עַל הַסְּעִיפִים תִּקְרְאוּ סוֹרֵר
יֹאמַר יְמֵי וֶרֶד שְׁתוּ וּנְתִיב גֶּבֶר נְכֵה רוּחַ תְּנוּ סוֹרֵר. 
## 
## 
## פנה ידידי: (שמ"ב)
פָּנָה יְדִידַי לַעֲרֹב וַעֲרֻגוֹת צָלֲלוּ
חוּשׁוּ לְאַגָּן לוּ יְרוּצוּן בּוֹ סְפִינוֹת צָלֲלוּ
יֶשׁ בּוֹ צֳרִי לַאֲשֶׁר לְקוֹל יָגוֹן שְׂפָתָיו צָלֲלוּ. 
## 
## 
## סורה לשתות: (שמ"ב)
סוּרָה לִשְׁתּוֹת עַל גַּן זִכְרוֹ יִרְקַח מִכָּל אַבְקַת רוֹכֵל
אִם קָט יִשְׁקֹט מִתֵּת רוּחוֹ רֵיחַ בּוֹ אֶל כָּל אַף רוֹכֵל. 
## 
## 
## בגני ההדס: (שמ"ב)
בְּגַנֵּי הַהֲדַס חַלְנוּ וְנַחְנוּ וְיָשַׁבְנוּ בְּצִלָּם שַׁאֲנַנִּים
עֲדֵי רָגְשׁוּ עֲצֵי גַּנִּים וְעָלָה בְּאָזְנֵינוּ לְקוֹל עוֹף שַׁאֲנַנִּים. 
## 
## 
## מטר שחק: (שמ"ב)
מְטַר שַׁחַק בְּעֵת רִדְתּוֹ פְּנֵי הַגַּן לְאַט שִׁוָּה
וְעַל פָּנָיו כְּסוּת פַּסִּים וּמֶשִׁי הַזְּמָן שִׁוָּה 
וְנָשָׂא כָּל שְׁתִיל פִּרְיוֹ וְלֹא כִּחֵשׁ וְלֹא שִׁוָּה.
## 
## 
## הנה העב: (שמ"ב)
הִנֵּה הָעָב הֵינִיק הַגַּן / וּתְלָמָיו כְּאָבָק שָׁחַק,
עַד כִּי שָׂחְקוּ פִיּוֹת צִצָּיו / הָעֵת בָּכוּ עֵינֵי שַׁחַק.
## 
## 
## יונים בתוך: (שמ"ג)
יוֹנִים בְּתוֹךְ קִנָּם יְקוֹנְנוּ עַל תֹּר לְכֻלָּהַם כְּמוֹ שָׁלִישׁ
יִבְכּוּ בְּלִי דֶּמַע וּמִדִּמְעִי אֶשְׁתֶּה עֲלֵי נוֹד אֹהֲבִי שָׁלִישׁ.
## 
## 
## יפה תאר: (שמ"ג)
יְפֵה תֹאַר, וְכוֹס יַיִן, וְגַנָּה, / וְזֶמֶר עוֹף, וְקוֹל מֵימֵי תְעָלָה –
צְרִי חוֹשֵׁק, וְגִיל דּוֹאֵג, וְשִׁיר נָד, / וְעֹשֶׁר רָשׁ, וְלַחוֹלֶה תְעָלָה.
## 
## 
## טרם עלות: (שמ"ג)
טֶרֶם עֲלוֹת שַׁחַר כְּמוֹ נֵס, הַב / יַיִן מְזֻמָּן מִזְּמָן תֵּימָן,
תּוֹךְ גַּן אֲשֶׁר נָזְלוּ בְשָׂמָיו, כִּי / צָפוֹן תְּנִיפֵמוֹ וְגַם תֵּימָן.
## 
## 
## מכתם אמרים: (שמ"ג)
מִכְתָּם אֲמָרִים שִׂמְּחוּ דֹּאֵג וַיְעוֹרְרוּ כָּל מִי יְהִי רוֹדֵם
בָּם מַחְמַד גַּנִּים וְטוּב זֶמֶר עוֹפוֹת וּמִסְפָּרָם כְּמוֹ אֹדֶם. 
## 
## 
##  אהה לי על זמן היו: (שמ"ד)
אֲהָהּ לִי עַל זְמָן הָיוּ שְׁנוֹתָיו בְּעֵינַי עִם צְבִי יָמִים אֲחָדִים
יְמֵי נִתְחַבְּרוּ גּוּף לַח וְיָבֵשׁ בְּאֵזוֹר לֵיל עֲדֵי הָיוּ אֲחָדִים. 
## 
## 
## לדוד נחמד: (שמ"ד)
לְדוֹד נֶחְמָד אֱלֵי לִבִּי נְתִיב יֹשֶׁר אֲנִי אוֹרֶה
קְטֹף שׁוֹשַׁן לְחִי עָפְרָה וְרִמּוֹן לֵב הֱיֵה אוֹרֶה. 
## 
## 
## אשא עון ימים: (שמ"ד)
אֶשָּׂא עֲוֹן יָמִים וְאֶסְלַח כָּל פֶּשַׁע זְמָן הָרָע אֲשֶׁר אָשַׁם
בִּלְתִּי נְתֹן פָּנָיו בְּצִבְיֵי חֵן עַד נָדְדוּ גַּם אָהֳלָם אָשָׁם. 
## 
## 
## ממיתי יחשק: (שמ"ד)
מְמִיתִי יַחֲשֹׁק לִבִּי וְאוֹתוֹ מֵאֱנוֹשׁ בּוֹרֶה
וְאֶחְמֹד לִהְיוֹת חֹמֶר בְּתוֹךְ יָדוֹ וְהוּא בּוֹרֵא
וְאֶתְפַּלֵּל וְאָצוּם לוֹ וּבִדְבַשׁ פִּיו אֱהִי בּוֹרֶה.
## 
## 
## חמדו אתי: (שמ"ה)
חָמְדוּ אוֹתִי שָׂרִים בִּהְיוֹת עֶבֶד עֹפֶר וּגְאוֹנוֹ גֵּא
יִגְעַר הָעֵת אֶשַּׁק יָדוֹ וּבְשׂוּם דִּמְעִי בִּלְחָיַי גֵּיא. 
## 
## 
## עפרה אט: (שמ"ה)
עָפְרָה אַט עַל עֶבֶד יִצְעַק בִּכְאֵב נֶפֶשׁ לִמְאֹד דַּלָּה
נִבְהַל בִּרְאוֹת מַרְאֵה שֶׁמֶשׁ יֵאוֹר תַּחַת אֹפֶל דַּלָּה. 
## 
## 
## חרב פרידה: (שמ"ה)
חֶרֶב פְּרִידָה הַזְּמָן הָרָע אַחַר בְּנֵי הַחֵן לְבַד הֵרִיק
חָרְבוּ מְעוֹנֵיהֶם בְּמֵי עֵינַי וּבְמֵי עֲנַן שַׁחַק אֲשֶׁר הֵרִיק.
## 
## 
## צביה אט: (שמ"ה)
צְבִיָּה, אַט עֲלֵי תוֹשָׁב, / וְאַל נָא תִרְצְחִי הֵלֶךְ
בְּשָׁדַיִם כְּמוֹ חִצִּים, בְּפִיהֶם מִדְּבַשׁ הֵלֶךְ.
## 
## 
## אלך עלי: (שמ"ה)
אֵלֵךְ עֲלֵי פָנַי אֱלֵי עָפְרַת / אַרְמוֹן וְעַל עֵינַי וְאֶצְעָדָה:
אוּלַי תְהִי רוֹצָה, עֲדֵי יִשַּׁק / עֶבֶד מְקוֹם נַעַל וְאֶצְעָדָה.
## 
## 
## נשבע לבבי: (שמ"ה)
נִשְׁבַּע לְבָבִי לְבִלְתִּי יִרְגַּע בְּגוּפִי וְיָשׁוּב
עַד יֶחֱנַן אֵל וְיָסוּר קֶצֶף אֲדֹנָיו וְיָשׁוּב. 
## 
## 
## צבית חדרים: (שמ"ה)
צְבִיַּת חֲדָרִים וְיַלְדַּת גְּבִירִים וְכִפְנֵי מְאוֹרִים מְאִירָה וְנָאוָה
תְּסַתֵּר הֲדָרָהּ בְּחַדְרֵי מְגוּרָהּ וְהִיא תּוֹךְ לְבָבוֹת שְׁכוּנָה וְנָוָה. 
## 
## 
## נפשי מאד: (שמ"ו)
נַפְשִׁי מְאֹד תָּחִיל וְתִבָּהֵל בִּרְאוֹת אֲחוֹת שֶׁמֶשׁ וְתִתְעַלָּף
תִּדְמֶה לְהֵילֵל עֵת תְּכַס בִּצְעִיף שֵׂעָר מְאוֹר אַפָּהּ וְתִתְעַלָּף. 
## 
## 
## בקשו אנשי: (שמ"ו)
בַּקְּשׁוּ אַנְשֵׁי חֵשֶׁק וּרְאוּ עַל תֵּבֵל אִם יֹלֵד זָכָר
כִּי יִמְצָא כָּל חוֹשֵׁק צִירֵי יוֹלֵדָה אִם עָפְרוֹ זָכָר. 
## 
## 
## בנפשי אהבי: (שמ"ו)
בְּנַפְשִׁי אֹהֲבַי עָפְרָה וְלָהּ אִישׁוֹן בְּפִיו לוֹ חֵץ
וְאֵין בָּהּ מוּם לְבַד דַּדָּהּ אֲשֶׁר לֵב חוֹשְׁקִים לוֹחֵץ. 
## 
## 
## שאלו חשקים: (שמ"ו)
שַׁאֲלוּ חוֹשְׁקִים אִם יֵשׁ אָדוֹן מֵאֵין פֶּשַׁע עֶבֶד חִבֵּל
לֹא רִחַם עַל חוֹשֵׁק נוּמוֹ נוּמַת שֹׁכֵב עַל רֹאשׁ חִבֵּל. 
## 
## 
## עזבה אילות: (שמ"ו)
עָזְבָה אַיְלוֹת שָׂדֶה וּרְאֵה שֶׁמֶשׁ בִּפְנֵי עָפְרַת טִירוֹת
בַּעֲלַת עַיִן כָּחוּל וּשְׂפַת שָׁנִי מִדַּר בַּעֲדָהּ טִירוֹת. 
## 
## 
## נא נחמו: (שמ"ו)
נָא נַחֲמוּ נוֹקַשׁ בְּפַח אַהֲבַת עֹלֶה בְּשֹׁרֶשׁ חֵן כְּמוֹ יוֹנֵק
הָשְׁקוּ בְּמֵי נֹעַם לְחָיָיו כִּי מִיּוֹם לְיוֹם שַׁד הַיֳּפִי יוֹנֵק. 
## 
## 
## סנסן שהם: (שמ"ו)
סַנְסַן שֹׁהַם וּמְאוֹר שֶׁמֶשׁ מֵעַל לֶחְיוֹ עַד לֹא יִמּוֹשׁ
וּבְנֵי רִמּוֹן פִּרְיוֹ אָכֵן יַד חוֹשֵׁק לֹא אֹתָם יָמוּשׁ. 
## 
## 
## צבי חלו: (שמ"ז)
צְבִי חִלּוּ בְּנוּם פָּנַי יְצוּרָיו וְהוּא מֵקִיץ לְדַבֶּר בִּי יְשׁוֹבֵב
וְעָבַר בִּי כְּמוֹ בָּרָק וְרֵיחוֹ צְפוּן קֶבֶר אֱלֵי חַיִּים יְשׁוֹבֵב. 
## 
## 
## קצתי בחיי: (שמ"ז)
קַצְתִּי בְּחַיַּי מִמְּרִיבִים לִי כִּי כָּבְדוּ עָלַי מְאֹד כָּבוֹד
עֹל יַחְשְׁבוּ חֵשֶׁק בְּצַוָּארִי וַאֲנִי חֲשַׁבְתִּיהוּ עֲנָק כָּבוֹד.
## 
## 
## הריחותי ימינה: (שמ"ז)
הֲרִיחוֹתִי יְמִינָהּ יוֹם / לְאַחֶז בָּהּ אֲשַׁלַּח כָּף,
כְּאִלּוּ מִקְּנֵה בֹשֶׂם / וּמִקִּדָּה בְּיָדָהּ כָּף.
וְאַפָּהּ אַחֲרֵי שַׂעְרָהּ / כְּמוֹ סַהַר אֲחוֹרֵי כָף,
וְאוֹר שֶׁמֶשׁ לְנֶגְדָּהּ בָּא, / וְאָמִיר – רֹאשׁ כְּאַגְמוֹן כָּף.
## 
## 
## היעמד לבבי: (שמ"ז)
הֲיַעֲמֹד לְבָבִי וְתֶחְזַק יְמִינִי וּמִרְבַּץ צְבָאִים כְּהַיּוֹם לְבָעֵר
עֲלֵיהֶם דְּמָעַי כְּיַמִּים וְגִילֵי לְבָבִי יְרוּצוּן יְגוֹנַיי לְבָעֵר. 
## 
## 
## בנפשי אהבי עפרי אהלים: (שמ"ז)
בְּנַפְשִׁי אֹהֲבַי עָפְרֵי אֳהָלִים בְּפִיהֶם יִטְרְפוּ גּוֹרֵי לְבָאִים
וְעַקְרַבִּים סְבִיב שׁוֹשַׁן לְחֵיהֶם לְשָׁמְרָם מִהְיוֹת הַשְׁמֵט לְבָאִים.
## 
## 
## עפר בית: (שמ"ז)
עֲפַר בַּיִת אֲשֶׁר שָׁמֵם לְנוּד גָּרָיו אֲנִי לוֹחֵךְ
תְּמוּרַת יֵין שְׂפַת עֹפֶר אֲשֶׁר מִמֹּר וְצוּף לוֹ חֵךְ.
## 
## 
## 
## 
## לריבי נצבו: (שמ"ח)
לְרִיבִי נִצְּבוּ דַדֵּי צְבִיָּה / כְּרִמּוֹנִים, וּבַיָּד לֹא מְעוּכִים.
אֲדַמֵּם לַחֲנִיתוֹת עַל לְבָבָהּ – / וְאַךְ הֵמָּה בְּתוֹךְ לִבִּי מְעוּכִים.
## 
## 
## אשר חכו: (שמ"ח)
אֲשֶׁר חִכּוֹ כְּיֵין הַטּוֹב וּמִתַּחַת לְשֹׁנוֹ מָן
לְמִתְעַטֵּף בְּצִמָּאוֹן מְעַט מֶנְהוּ לְהַחֲיוֹת מָן. 
## 
## 
## צבי השב: (שמ"ח)
צְבִי הָשֵׁב לְבָבִי הַמְּדֻכָּא אֲשֶׁר שַׂמְתִּיו בְּיָדְךָ מְשֻׁלָּם
וְאַל אָמוּת בְּלֹא עִתִּי וּמֵאֵל תְּמוּרַת גָּמְלְךָ רַע טוֹב מְשֻׁלָּם. 
## 
## 
## הה כי חשק: (שמ"ח)
הָהּ כִּי חֵשֶׁק אָכַל כֹּחִי וּשְׁאֵרִי עוֹד לוֹ לֹא מָצָא
עַד כִּי יָבֵשׁ מֹחַ עַצְמִי גַּם כָּל דָּמִי עַד תֹּם מָצָה
נִכְחַדְתִּי מֵעֵינֵי רֹאֶה רַק בַּמַּחְשָׁב אֹתִי מָצָא. 
## 
## 
## דל מראות: (שמ"ח)
דַּל מֵרְאוֹת גּוּפִי וְעֵינִי עָשְׁשָׁה מֵרֹב דְּמָעַי וַעֲצָמַי נִחֲרוּ
יוֹם בִּי צְבִי אָנַף וְאִם אָנוּם עֲלֵי עֶרֶשׂ יְצוּרָיו מֵעֲבַר בִּי נִחֲרוּ. 
## 
## 
## איך מעיני: (שמ"ח)
אֵיךְ מֵעֵינֵי עֹפֶר נִבְרַח אוֹ אֵיךְ כֹּחַ אֶבֶן נָבִיא
בָּהֶם פִּתָּה עֹבְדֵי הָאֵל וּבְבָבוֹתָם הֵסִית נָבִיא. 
## 
## 
## יבוא הדר: (שמ"ט)
יָבוֹא הֲדַר שֶׁמֶשׁ לְנֶגֶד אוֹר עֹפֶר וְיִשַּׁח עַד מְאֹד נִצְחוֹ
כָּל אִישׁ אֲשֶׁר יִפֹּל בְּמִכְמַרְתּוֹ שִׂבְרוֹ יְהִי אֹבֵד וְגַם נִצְחוֹ
יוֹרֶה נְקִי לֵבָב בְּעֵינָיו גַּם יַזֶּה עֲלֵי הוֹד תָּאֳרוֹ נִצְחוֹ. 
## 
## 
## רק יעלת חן: (שמ"ט)
רֹק יַעֲלַת חֵן כְּבָרָד הִשִּׂיק לְבָבִי וְשָׂרָף
לֶחֱיָהּ כְּשׁוֹשָׁן וְתַלְתַּל שֵׂעָר לְשָׁמְרוֹ כְּשָׂרָף. 
## 
## 
## לפני מבנות: (שמ"ט)
לְפָנַי מִבְּנוֹת עֹפֶר צְבִיָּה עָבְרָה תּוֹךְ סוֹד
וְתִתְנַכֵּר וְטוּב רֵיחָהּ כְּרָכִיל בָּהּ לְגַלּוֹת סוֹד. 
## 
## 
## אעבר עלי: (שמ"ט)
אֶעֱבֹר עֲלֵי חֻקֵּי מְעוֹן דּוֹדַי וָאֶקְרְאָה אֹתָם וְאֵין עֹנִי
וָאֶמְצְאָה כָּתוּב עֲלֵי גִּדְרוֹת בֵּיתָם הֱפִיצוּנִי יְמֵי עֹנִי .
## 
## 
## עיני כמו מטר: (שמ"ט)
עֵינַי כְּמוֹ מָטָר עֲלֵי אֹהֶל אֲהוּבַי עָרְפוּ
הָלְכוּ כְּמוֹ נַחַל עֲדֵי הוֹד מִשְׁכְּנֹתָם עָרְפוּ. 
## 
## 
## צביה בעלת פנים: (שמ"ט)
צְבִיָּה בַּעֲלַת פָּנִים כְּשֶׁמֶשׁ וּמֹתֶן דַּק עֲלֵי יָרֵךְ מְאֹד עָב
בְּעֵת יַעַל עֲלֵי זֹהַר בְּאַפָּהּ עֲשַׁן בֹּשֶׂם עֲלֵי חֶרֶס רְאֵה עָב. 
## 
## 
## ידידים סמכו: (ש"נ)
יְדִידִים סַמְּכוּ לִבִּי בְּיַעַן כְּסָלַי מָלְאוּ נִקְלֶה וְעַצְמִי
עֲדֵי לֹא נִמְצְאוּ חוֹלִים בְּעוֹלָם לְבַד עֵינֵי צְבִי הַחֵן וְעַצְמִי. 
## 
## 
## קומות כאמיר: (ש"נ)
קוֹמוֹת כַּאֲמִיר בֹּשֶׂם נוֹטוֹת וּכְעֶשֶׁת שֵׁן לָהֶם פֹּתוֹת
בָּהֶם יַמְסוּ לֵב הָאַרְיֵה גַּם הַנָּמֵר בָּהֶם פֹּתוֹת. 
## 
## 
## בי רגלו: (ש"נ)
בִּי רִגְּלוּ עֵינַי לְיַעְלָה כִּי מֵימָם עֲלֵי רֹאשִׁי מְאֹד צָפוּ
וַתַּעֲנֶה תָּמִיד אֲבַכֶּה הָאֹמְרִים אֲשֶׁר הוֹד תָּאֳרִי צָפוּ. 
## 
## 
## על מי: (ש"נ)
עַל מִי תְּחִלָּה אֶהְיֶה בֹּכֶה רֵעַי וְלָרַע לִי זְמָן צָדָה 
הַעַל עֳפָרִים נָדְדוּ מֶנִּי אוֹ עַל מְעוֹנֵיהֶם אֲשֶׁר צָדָה.
## 
## 
## לא נשמעו: (ש"נ)
לֹא נִשְׁמְעוּ מֵאָז כְּמוֹ קֹרוֹת אַחַי לְרֹב חֵשֶׁק קְרָאֻנִי
אֵלֵךְ כְּמִתְהוֹלֵל בְּלִי לֵבָב עַד כִּי אֱוִיל חֵשֶׁק קְרָאֻנִי. 
## 
## 
## חשק קומה: (ש"נ)
חֲשֹׁק קוֹמָה כְּמוֹ תָּמָר וְשָׁדֶיהָ כְּקַרְנָיִם
וּפָנֶיהָ בְּלֵיל שַׂעֲרָהּ יְפִיצוּן אוֹר וְקַרְנָיִם. 
## 
## 
## ביד עפרת: (ש"ג)
בְּיַד עָפְרַת עֲרָב נַפְשִׁי חֲבוּלָה וְלִבָּתִי בְּעֵינֶיהָ קְרוּעָה 
בְּשָׂפָה מִדְּמֵי לִבִּי צְבוּעָה וּבַת עַיִן בְּבַת עֵינִי קְרוּעָה. 
## 
## 
## מיקוד אהבי: (שנ"א)
מִיְּקוֹד אֲהָבַי בֵּין צְלָעַי הֵן בַּקֹּר לְרַגְלִי הַיְקוּם קָצוּ
כַּאֲשֶׁר הֲמוֹן מֵימֵי דְּמֵי עֵינִי בַּחֹם יְכַסֵּם עַד אֲשֶׁר קָצוּ. 
## 
## 
## יאות לחשק: (שנ"א)
יֵאוֹת לְחוֹשֵׁק לִהְיוֹת שָׁפָל וּרְצוֹן חֲשׁוּקוֹ לַעֲשׂוֹת רוֹצֶה
גַּם יוֹם יְהִי זֹעֵם לְהֵאָבֵק בַּעֲפַר פְּעָמָיו עַד יְהִי רוֹצֶה
וּשְׁכֹן בְּבוֹר קִצְפּוֹ וְאַל תִּקְצַר נַפְשׁוֹ עֲדֵי חֶטְאוֹ יְהִי רוֹצֶה. 
## 
## 
## מי יהיה: (שנ"א)
מִי יִהְיֶה לִי דָּן עֲלֵי עֹפֶר נָעִים לְבַב צָעִיר וְרַב רֹדֵם
תָּאֵב לְבָבִי אֶת חֲלֵב פִּיהוּ גַּם יַעֲרַת רֻקּוֹ הֱיוֹת רֹדֵם
הָיָה מְאֹד כִּילַי בְּתִתָּם לִי עַד כִּי יְנַקְתִּימוֹ וְהוּא רֹדֵם. 
## 
## 
## השקי ושקי: (שנ"א)
הַשְׁקִי וּשְׁקִי עָפְרָה אֶת פִּי בִּשְׂפַת שָׁנִי וּבְלִבְנַת שֵׁן
וּבְגוּף נָקִי אֹתִי חִבְקִי כִּי אֵין חִשְׁקִי רַק עֶשֶׁת שֵׁן. 
## 
## 
## מצוף שפת עפר: (שנ"א)
מִצּוּף שְׂפַת עֹפֶר עֲלֵי אַפִּי אָחִי בְּיוֹם אֶגְוַע לְהַחְיוֹת שָׁו
וּקְחָה לְךָ מִפִּיו לְבַל אָמוּת וַעַד וְאִם כָּל דַּבְּרוֹתָיו שָׁוְא
אֵיךְ רֻכְסֵי חֵשֶׁק יְהִי דֹּרֵךְ אָחִי אֲשֶׁר לֹא יַאֲמִין בַּשָּׁו.
## 
## 
## הקדיר לבבי: (שנ"א)
הִקְדִּיר לְבָבִי מִבְּנֵי קֵדָר / עֹפֶר יְפֵה מַרְאֶה צְעִיר שָׁנִים:
לֶחְיוֹ כְאַרְגָּמָן, וְכִתְכֵלֶת / שַׂעְרוֹ, וְשִׂפְתוֹתָיו כְּמוֹ שָׁנִים.
## 
## 
## תאר לבנה: (שנ"ב)
תֹּאַר לְבָנָה עַל אֲמִיר בֹּשֶׂם פִּיהָ יְפַזֵּר דַּר בְּעֵת תַּטִּיף
נַפְשָׁהּ כְּרֵיחַ מָר דְּרוֹר וּשְׂפַת שָׁנִי עֲסִיס רִמּוֹן וְצוּף תַּטִּיף.
## 
## 
## עלמה גזלה: (שנ"ב)
עַלְמָה גָזְלָה צַוַּאר עֹפֶר, / גַּם מִשֶּׁמֶשׁ גָּנְבָה לָּהּ תּוֹר,
תַּכְתִּיר רֹאשָׁהּ בִּבְנוֹת עַיִשׁ / וּתְשַׁו כִּימָה עַל לֶחְיָהּ תּוֹר.
הָעֵת תָּשִׁיר תַּחְרִישׁ עָגוּר / וּנְעִים קוֹלָהּ יַכְלִים כָּל תּוֹר.
לוּ יִקָּרְאוּ אוֹרֵי שַׁחַק / טֶרֶם שֶׁמֶשׁ יִגַּע לָהּ תּוֹר.
## 
## 
## מקרה בני חשק: (שנ"ב)
מִקְרֵה בְּנֵי חֵשֶׁק חֲזֵה מִשִּׁיר נָעִים וְהִתְבּוֹנֵן נְאֻם חִידָה
לֹא יַעַרְכֶנּוּ פָּז וּמִסְפָּרָם אִם תֶּאֱהַב לָבִין סְפֹר פִּטְדָה. 
## 
## 
## ידידי מי ישיבני: (שנ"ג)
יְדִידִי מִי יְשִׁיבֵנִי לְנֹעַר וְעִמּוֹ אֶהְיֶה כֹּרֵת אֲמָנָה
וְאַל אֶבְכֶּה לְמִפְקָדוֹ וְעֵינַי בְּדַם לִבִּי כְּפַרְפַּר וַאֲמָנָה.
## 
## 
## אקרא ימי נער: (שנ"ג)
אֶקְרָא יְמֵי-נֹעַר אֲשֶׁר רָחְקוּ / מִנִּי הֱיוֹת שָׁבִים וְלֹא-אָצוּ
שׁוּבוּ בְּחוּרַי כִּי מְאֹד צָרוּ / לִי צַעֲדֵי זֹקֶן וְגַם-אָצוּ.
## 
## 
## מה לי ולעת: (שנ"ג)
מָה לִי וּלְעֵת זֹקֶן כִּי כָּל נִפְזָר מִיְּגוֹן עוֹלָם אִלֵּם
עִם עוֹלָלִים אֵשֵׁב דּוּמָם גַּם עִם רַעֲיַת נֹעַר אִלֵּם. 
## 
## 
## תתאו רעית: (שנ"ג)
תִּתְאַו רַעְיַת נֹעַר בִּרְאוֹת שֵׂיבָה זָרְקָה לִשְׁכֹּן בַּחוּר
וּכְאֵבָהּ עוֹד נוֹסַף בִּרְאוֹת כִּי הִלְבִּינָה שַׂעֲרַת בָּחוּר. 
## 
## 
## מסוה צבעים: (שנ"ג)
מָסְוֵה צְבָעִים מֵעֲלֵי שֵׂעָר הָסֵר וּמַשְׂכִּית הַשְׁקָרִים גָּל
כִּי אַחֲרֵי שֵׂיבָה בְּתֵבֵל אֵין חֵלֶק וְהִתְעַתֵּד לְךָ אֶל גָּל.
## 
## 
## ערב אשר: (שנ"ד)
עֹרֵב אֲשֶׁר קִנֵּן עֲלֵי שַׂעֲרִי עַל מָה כְּצֵל בָּרַח וְעוֹף דָּאָה
מִדֵּי יְמוֹתַי אֶאֱלֶה עַל כִּי בָּרַח וְתַחְתָּיו קִנְּנָה דָּאָה. 
## 
## 
הַבֵּט שְׂעַר לַיִל: (שנ"ד)
הַבֵּט שְׂעַר לַיִל עֲלֵי לְחָיֵי יוֹמָם כְּמוֹ עָנָן עֲלֵי הֵילֵל
כִּמְעַט וְאֹתָם יַחְלְפוּ יָמִים עַל כֵּן בְּכֵה לְזֹאת וְגַם הֵילֵל. 
## 
## 
נִסֵּי מְאוֹר יוֹם הַזְּמָן הַשְׁפֵּל מִנִּי וְדֶגֶל מַאֲפֵל הָרִים
כִּי קַל מְאוֹד אֹפֶל כְּאָבָק דַּק עָלַי וְכָבֵד אוֹר כְּמוֹ הָרִים. 
## 
## 
## אין לאנוש: (שנ"ד)
אֵין לֶאֱנוֹשׁ מוֹעִיל בְּעֵת יָרוּץ / שַׁנּוֹת שְׂעַר רֹאשׁוֹ וְצָבוֹעַ
כִּי לֹא יְהִי עֶלֶם עֲדֵי יִטְרֹף / כֶּבֶשׂ כְּפִיר-יַעַר וְצָבוֹעַ.
## 
## 
## זכר נעורים: (שנ"ד)
זֵכֶר נְעוּרִים יְשַׁלַּח חֹלֶשׁ בְּלִבִּי וְרָזוֹן 
שָׁווּ בְּבִכְיִי עֲלֵיהֶם עָשִׁיר וְאִישׁ רָשׁ וּרְזוֹן. 
## 
## 
## זמן נער: (שנ"ד)
זְמָן נֹעַר צְבִיָּה עוֹרְרָה לִי בְּיוֹם חָשָׁה שְׁתוֹת עִמִּי וְשׁוֹרֵר
וְשֵׂיבָה קָרְצָה עַיִן לְבִלְתִּי עֲשֹׂה חֶפְצִי כְּאִישׁ נֹקֵם וְשׁוֹרֵר. 
## 
## 
## מאז זמן: (שנ"ד)
מֵאָז זְמָן יֹסֵר בְּתוּגוֹתָיו מַשְׂכִּיל וְכָל יִשָּׂא וְיִנָּחֵם 
עַד בּוֹא זְרֹחַ כּוֹכְבֵי שֵׂיבָה יִבְכֶּה עֲלֵי פִּשְׁעוּ וְיִנָּחֵם. 
## 
## 
## ביום חשו: (שנ"ה)
בְּיוֹם חָשׁוּ בְּנֵי בֵּיתִי לְהָסִיר לְבָנוֹת מִשְּׂעַר רֹאשִׁי וְנַקּוֹת
עֲנִיתִים כֵּן הֱיוּ עֶזְרָה לְהוֹצִיא לְבָבִי מִכְּלוּא פֶּשַׁע וְנַקּוֹת.
## 
## 
## עפרה בזה: (שנ"ה)
עָפְרָה בָזָה / לִי כִּי- שַֹבְתִּי / וַתִּמְכֹּר דֹּדֶיהָ מִן- זָר
וַתִּבְחַר בּוֹ / בַּחְזוֹת טוּרֵי / מֹר עַל- לֶחְיוֹ / שֹוּמוֹ מִנְזָר
## 
## 
## נואש לבב: (שנ"ה)
נוֹאַשׁ לְבַב שָֹב לִהְיוֹת לָעַד / לִבְנוֹת עֳפָרִים מֵאֱנוֹש חֹבֵשׁ
כּי יֵשׁ לְכָל- מַחְלָה צֳרִי אַךְ לֹא / מָצְאוּ לְאִישׁ זָקֵן וְשָֹב חֹבֵשׁ.
## 
## 
## אהה לי על זמן יקרא: (שנ"ה)
אֲהָהּ לִי עַל זְמָן יִקְרָא לְמֵי הַשַּׁחֲרוּת חֹרֶב
וְקוֹל שֵׂיבָה יְשׁוֹרֵר כִּי בְּסַף נֹעַר אֲנִי חֹרֶב. 
## 
## 
## אמר אשר: (שנ"ה)
אָמַר אֲשֶׁר צָבַע שְׂעַר לֶחְיוֹ אָדֹם עֲלֵי צִיץ הוּא כְּמוֹ חָרֶס
וָאֶעֱנֵהוּ אַט עֲדֵי יִגַּל זָהָב מְצֻפֶּה הוּא עֲלֵי חָרֶס. 
## 
## 
## המו קרבי: (שנ"ה)
הָמוּ קְרָבַי לְשֵׂיבָה פָּשְׂתָה וְלִבִּי מְאֹד חָם
אֶשְׂנָא לְרַגְלָהּ בְּנֵי שֵׁם יַחַד וְאֶחְמֹד בְּנֵי חָם. 
## 
## 
## בן החמשים: (שנ"ה)
בֶּן הַחֲמִשִּׁים אֵין בְּיָדְךָ מִכֹּחַ זְמָן נֹעַר לְבַד חֹמֶשׁ
וּלְאַחֲרֵיהֶם תַּהֲלֹך נֶאֱסָר עַד רֹאשׁ יְהִי כָּפוּף אֱלֵי חֹמֶשׁ. 
## 
## 
## ילדי ימים על: (שנ"ו)
יַלְדֵי יָמִים עַל פּוּךְ שַׂעֲרִי שֹׁהַם טָחוּ כַּיּוֹם טֹחַ
לֹא הִלְבִּינוּ מַאֲפַל רֹאשִׁי עַד הִשְׁחִירוּ לִבְנַת טֹחַ. 
## 
## 
## מזיו שמש: (שנ"ו)
מִזִּיו שֶׁמֶשׁ יֵאוֹר שֵׂעָר שָׁחוֹר אִלּוּ עִמִּי יָצָא
כַּאֲשֶׁר מֵעֵין אֹפֶל חָשַׁךְ שֵׂעָר צָהֹב הָעֵת יָצָא.
## 
## 
## הה על שער: (שנ"ו)
הָהּ עַל שֵׂעָר / כִּכְנַף עוֹרֵב – / הוּשַׁב פֶּתַע / כִּכְנַף יוֹנָה –
מֵהַחִצִּים / יַעֲשֶׂה בַלֵּב / אוֹ מִמַּעְשֵׂה / חֶרֶב יוֹנָה.
## 
## 
## יאבקו נער: (שנ"ו)
יֵאָבְקוּ נוֹעֵר וְשֵׂיב אַךְ זֶה יֶחְלַשׁ וְאֵלָיו זֶה מְאֹד יָשׂוּר
זֶה בַּמְּגֵרָה רַק לְעֵץ נֹעַר אַט יַהֲלֹךְ אֵלָיו עֲדֵי יָשׂוּר. 
## 
## 
## מה לי ולזמן: (שנ"ו)
מָה לִי וְלִזְמָן שֵׂיב נְתָנַנִי עַל לֵב בְּנוֹת עֹפֶר מְאֹד כָּבֵד
אַחַר הֱיוֹתִי כָּל יְמֵי נֹעַר מֵהֶם בְּתוֹךְ לֵבָב וְתוֹךְ כָּבֵד.
## 
## 
## שחקה ללבן: (שנ"ו)
שָׂחֲקָה לְלֹבֶן שַׂעֲרַת רֹאשִׁי כִּי רָאֲתָה אֹתוֹ כְּמוֹ כַּרְמֶל
וָאֹמְרָה כֵּן חֹק זְמָן שַׁנּוֹת כִּי הוּא לְיַעַר יַהֲפֹךְ כַּרְמֶל
שַׂבְתִּי בְּתֵת נַפְשִׁי לְיוֹם יִהְיֶה חֶרְמֵשׁ וְיָשִׂים הָאֱנוֹשׁ כַּרְמֶל. 
## 
## 
## השחיר לבבי: (שנ"ז)
הִשְׁחִיר לְבָבִי יַד זְמָן שָׂמוּ נֶעֱבָּד לְכָל מָצוֹק וְלַפִּידִים
אַךְ שַׂעֲרוֹת רֹאשִׁי מְאֹד שָׁבוּ מִיְּקוֹד נְדֹד נֹעַר וְלַפִּידִים. 
## 
## 
## אבכה על זמן נער: (שנ"ז)
אֲבַכֶּה עַל זְמָן נֹעַר וְאַזִּיל דְּמֵי עֵינַי עֲלֵי אֶרֶץ מְכוּרוֹת 
עֲזַבְתִּיהָ בְּעַל כָּרְחִי וְלֵילוֹת בְּחוּרַי מִבְּנֵי יָמִים מְכוּרוֹת. 
## 
## 
## הה לי על: (שנ"ז)
הָהּ לִי עַל כִּי נֶעְדַּר גִּילִי וּמְשׁוֹשׁ חִדְלִי יַחַד מוּסָר
אָכֵן בִּירוֹת חִצֵּי שֵׂיבוֹת יֶשׁ לִי בָּהֶם תּוֹכְחוֹת מוּסָר
כִּי עֹל פֶּשַׁע זֹקֶן שָׁבַר גַּם פִּתַּח מֵחַטָּאת מוּסָר. 
## 
## 
## עצמו יפתה: (שנ"ז)
עַצְמוֹ יְפַתֶּה כָּל אֱנוֹשׁ בִּפְרֹשׂ צֶבַע עֲלֵי רֹאשׁוֹ כְּמִסְפַּחַת
אֵיךְ יוּכַלָה גֶּבֶר לְהַסְתִּיר עַל מִצְחוֹ שְׂאֵת מִחְיָה וּמִסְפַּחַת. 
## 
## 
## יען בחורותי: (שנ"ז)
יַעַן בַּחוּרוֹתַי אֲשֶׁר עָבְרוּ יְמֵי נֹעַר כְּמוֹ מַיִם כְּרֶגַע נִמְאֲסוּ
וַיִּתְקְעוּ אֹהֶל יְמֵי שֵׂיבָה לְבַל יִצְעַן עֲדֵי מָוֶת בְּיַעַן נִמְאֲסוּ. 
## 
## 
## בשורי את מאור: (שנ"ז)
בְּשׁוּרִי אֶת מְאוֹר שֵׂיבָה בְּמַאֲפַל שְׂעָרִי אֵלְכָה לִקְרַאת נְחָשִׁים
וְשָׁמַעְתִּי זְמָן יֵאָמַר יְרָא כִּי בְּלִי לַחַשׁ לְנַשֵּׁךְ הֵם נְחָשִׁים. 
## 
## 
## נחם לבבי: (שנ"ח)
נֹחַם לְבָבִי כִּי פְּאֵר זָקֵן שֵׂיבוֹת וְכִי הֵם מִלְּבַד נִזְרוֹ
דּוֹמוֹת עֲלֵי לֶחְיוֹ לְמוֹ טוּרֵי אֶבֶן בְּרֹאשׁ מֶלֶךְ עֲלֵי נִזְרוֹ
בָּם יַעֲטֶה כָּבוֹד וְיִנָּזֵר מֵחֵטְא וּמָה יָפוּ יְמֵי נִזְרוֹ. 
## 
## 
## שיבה תעיד: (שנ"ח)
שֵׂיבָה תָּעִיד כִּי מִמַּצַּב נֹעַר רַגְלַי כַּיּוֹם נָעִים
לוּ יָכֹלְתִּי בְּבַחוּרוֹתַי אֶתֵּן כָּל הוֹן יָקָר נָעִים. 
## 
## 
## סכלו אישים: (שנ"ח)
סָכְלוּ אִישִׁים בִּימֵי נֹעַר מֵאֵין מַסָּה עָתָק שָׂחוּ 
כִּי מֵי זֹקֶן מֵי אָפְסַיִם וּבְבוֹאוֹ מָצְאוּ מֵי שָׂחוּ. 
## 
## 
## דמה לבבי: (שנ"ח)
דִּמָּה לְבָבִי כִּי בְּהָמִיר אֶת שָׁחֹר בְּלָבָן יִהְיֶה סֹחֵר
אַךְ נֹגְשִׂים הֵמָּה מְאִיצִים בִּי עַד יִתְּנוּנִי אֶל שְׁאוֹל סֹחֵר.
## 
## 
## עלי מה זה: (שנ"ח)
עֲלֵי- מַה- זֶּה צְבִיָּה שָֹב / בְּכָל- לֵב תִּשְֹנְאִי עַל-מָה
הֱשִׁיבַתְנִי וְאֵיךְ מִכָּל- / זְקֵנָה תֶּאֱהַב עַלְמָה.
## 
## 
## ינחמוני באמרם: (שנ"ח)
יְנַחֲמוּנִי בְּאָמְרָם לִי בְּשֵׂיבָה תָּאֳרַךְ עָדָה 
וְהִיא דָּמְתָה לְגוּר דִּמָּה טְרֹף אֹתִי בְּיוֹם עָדָה. 
## 
## 
## שוא דברו: (שנ"ט)
שָׁוְא דִּבְּרוּ הָאֹמְרִים שֵׂיבָה תְּכַבֵּד אֶת פְּנֵי עֶלֶם וְלֶחְיוֹ פֵּאֲרָה
כִּי אַחֲרֵי בֹּצֶר בְּחוּרַי עוֹלְלָה גִּילַי וְאֶת פֹּארוֹת מְשׂוֹשִׂי פֵּאֲרָה. 
## 
## 
## הבט שיבות: (שנ"ט)
הַבֵּט שֵׂיבוֹת יוֹם זָרְקוּ בְּךָ כִּי הֵמָּה לְךָ צִנִּים פַּחִים
וּרְאֵה פִּימוֹת הַגּוּף שָׁבוּ מֵחֹלֶשׁ רִקֻּעֵי פַּחִים. 
## 
## 
## התקבצו שדות: (שנ"ט)
הִתְקַבְּצוּ שִׁדּוֹת תְּמֹהַּ עַל שֵׂעָר אֲשֶׁר שֻׁנָּה וְגַם צִפּוּ
וַאֲנַחֵמָה אֹתָם בְּאָמְרִי כִּי יָמִים בְּכֶסֶף שַׂעֲרִי צִפּוּ.
## 
## 
## בחלב שיבה: (שנ"ט)
בַּחְלֵב שֵֹיבָה / מִשְׁחַר שַֹעַר / נֹעַר כַּיּוֹם / זֹקֶן קִדֵּשׁ
מַה-טּוֹב פֹּעַל / פָּעַל לוּלֵי / כִי לַמָּוֶת / אֹתִי קִדֵּשׁ.
## 
## 
## שיבות בפני: (שנ"ט)
שֵׂיבוֹת בְּפָנַי שָׂחֲקוּ וּפְנֵי עֲלָמוֹת רָעֲמוּ 
לִבִּי עֲלֵי זֹאת יֶהֱמֶה אַחַי וּמֵעַי רָעֲמוּ. 
## 
## 
## ששתי ביום: (שנ"ט)
שַׂשְׂתִּי בְּיוֹם בִּי זָרְקָה שֵׂיבָה כִּי טוֹב בְּמִפְעָלַי אֲנִי שֹׁעֵר
מוּסָר מְאֹד לִי בָּהּ וּמִבּוֹא אֶל לֵב תַּאֲוַת נֹעַר כְּמוֹ שֹׁעֵר.
## 
## 
## ימים הפכו: (ש"ס)
יָמִים הָפְכוּ / שֵׂעָר לָבָן – / אָכֵן לִבִּי / לָהֶם שָׁחָר.
מַה יָּפוּ לִי / לֵילוֹת שַׂעְרִי / טֶרֶם נִבְקַע / בָּהֶם שָׁחַר –
אַךְ רַע מִכֹּל / מָוֶת, יִפְרֹשׂ / יָדוֹ כַּאְשֶׁר / יִפְרֹשׂ שָׁחַר.
## 
## 
## למטרה הקימני: (ש"ס)
לְמַטָּרָה הֱקִימַנִי זְמַנִּי וְהֹרָנִי בְּחִצֵּי תַּעֲלוּלִים
וְהִזְקַנְתִּי בְּלֹא עִתִּי וְצָדוּ צְעָדַי וַאֲנִי מִתַּעֲלוּלִים. 
## 
## 
## בינה אשר: (ש"ס)
בִּינָה אֲשֶׁר יִקְרֶה בְּעֵת זֹקֶן לָאִישׁ בְּטֶרֶם סוּר אֱלֵי דּוּמָה
בָּהֶם אֱחֹז כִּי בָּם לְךָ מוּסָר וּפְקֹד חֲרוּזֵיהֶם כְּאַחְלָמָה. 
## 
## 
## כל איש אשר בגד: (שס"א)
כָּל אִישׁ אֲשֶׁר בָּגַד בְּלִי חֵטְא בִּי אֶת אַחְוָתוֹ אֶתְּנָה אַחֲרָי
כִּי אֵיךְ אֱהִי מַשְׂכִּיל וְאִישׁ סָכָל אָרִיב וְאוֹכִיחַ אֱנוֹשׁ אַחֲרָי. 
## 
## 
## על מפקד: (שס"א)
עַל מִפְקַד כָּל נֶאֱמָן עַל סוֹד אֶקְרָא נַפְשִׁי תָּמִיד לָךְ אִי
יַאֲשִׁי לָעַד מִשּׁוּר אֹתוֹ כִּי לֹא נִמְצָא עַל תֵּבֵל אִי. 
## 
## 
## אחי התרע: (שס"א)
אָחִי הִתְרַע אֶל דֹּב שַׁכּוּל אוֹ דּוּר בִּמְקוֹם נָמֵר אָמְנָה
וּרְחַק מִכָּל יַלְדֵי אָדָם כִּי לֹא נִמְצָא בָּהֶם אָמְנָה. 
## 
## 
## זנח דודים: (שס"א)
זְנַח דּוֹדִים עֲלֵי אֹכֶל אֲהֵבוּךָ וְעַל בֶּגֶד 
וְעֵת קָמוּ בְּךָ יָמִים לְהָרַע בָּגְדוּ בֶּגֶד. 
## 
## 
## הבה ונבכה: (שס"ב)
הָבָה וְנִבְכֶּה עַל זְמָן בֹּגֵד וּבְאַחֲרִיתוֹ מֵאֱנוֹשׁ בָּנוּ
נַאֲכִיל דְּבַשׁ אַהַב לְמֵרֵעִים וַיֹּאמְרוּ רֹאשׁ הוּא וְלֹא בָּנוּ 
נִבְנֶה יְסוֹד הָאַהֲבָה גָּזִית וַיְהָרְסוּ אֹתוֹ וְלֹא בָּנוּ
וַנַּחֲשֹׁב אֹתָם כְּמוֹ חִצִּים לָנוּ וְכֵן הָיוּ אֲבָל בָּנוּ. 
## 
## 
## אל תחמד ענף: (שס"ב)
אַל תַּחֲמֹד עָנָף לְבַד מֵעֵץ עַד פַּאֲתֵי רוֹם נָגְעוּ בָּנָיו
וּשְׂטֵה לְךָ מִתֹּלְדוֹת בֹּגֵד כִּי עַל נְתִיבָיו יֵלְכוּ בָּנָיו. 
## 
## 
## אלון עלי רע: (שס"ב)
אֶלּוֹן עֲלֵי רֵעַ בְּלֵב וָלֵב הָלַךְ וְכֵן הֶרְאָה וְהִבִּיעַ
יָרַד עֲלֵי שֶׁמֶן יְדִידוּתִי כִּזְבוּב עֲדֵי הִבְאִישׁ וְהִבִּיעַ. 
## 
## 
## אל תאמינו ברע: (שס"ב)
אַל תַּאֲמִינוּ בְּרֵעַ לוֹ בִּין וְשֵׂכֶל וְזִמָּה
כִּי מָלְאוּ כָּל בְּנֵי אִישׁ חֹנֶף וְהֵפֶךְ וְזִמָּה. 
## 
## 
## מה לי ולידידים: (שס"ב)
מָה לִי וְלִידִידִים יְמֵי חָרְפִּי עַל כָּל לְזוּת פִּי אָמְרוּ חֶסֶד
אָכֵן בְּהִתְהַפֵּךְ זְמָן עָלַי לִנְגִיד דְּבָרַי קָרְאוּ חֶסֶד. 
## 
## 
## נטוש רע: (שס"ב)
נְטֹשׁ רֵעַ לְשִׁנַּיִם בְּעֵת מִבְחָן כְּמוֹ חוֹמֵץ
מְעַוֵּל אֶת נְתִיב אַהַב וְיֹשֶׁר הָאֱמֶת חוֹמֵץ. 
## 
## 
## אמרי אמתות: (שס"ג)
אֲמָרַי אֲמִתּוֹת לְאַנְשֵׁי זְמָן רָע וְהֵמָּה יְפִיחוּן לְנֶגְדִּי כְּזָבִים
עֲדֵי כָּל דְּבָרַי קְרוּאִים טְהוֹרִים וְכָל מִדְבְּרֵיהֶם לְנֶגְדָּם כְּזָבִים. 
## 
## 
## מצאוני בני תבל: (שס"ג)
מְצָאוּנִי בְּנֵי תֵּבֵל בְּנַסּוֹת מְחַזֵּק מֵיתְרֵי אַהַב וְגַם כֵּן
וְחוֹשֵׂף סוּת יְגוֹנִים מֵעֲלֵיהֶם וְכֹסֶה סוֹד וְעַל כָּל נֶעֱלָם כֵּן
וְלוּ שָׂמוּ לְמָתוֹק מַר וְחֹשֶׁךְ לְאוֹר לָפִיק רְצוֹנָם אֶעֱשֶׂה כֵּן. 
## 
## 
## אהה על יונקים: (שס"ג)
אֲהָהּ עַל יוֹנְקִים דַּדֵּי אֲהָבַי וְתַגְמוּלָם הֱנִיקוּנִי מְרֹרוֹת
וְכָתַבְתִּי לְכָל צַד טוֹב עֲלֵיהֶם וְהֵמָּה כָּתְבוּ עָלַי מְרֹרוֹת. 
## 
## 
## חמץ עצת: (שס"ג)
חַמֵּץ עֲצַת נַפְשְׁךָ וְכֵן תִּתְרַע לִבִּי לְרֵעִים פֶּן תְּהִי מַצָּה
כִּי כָּל אֱנוֹשׁ בִּלְתְּךָ עֲלֵי תֵּבֵל רָכִיל וְכָל רֵעַ אֲחִי מַצָּה. 
## 
## 
## איב דודים: (שס"ג)
אֱיַב דּוֹדִים אֲשֶׁר טוּבָם כְּחֶדֶק וְיָשָׁר שֶׁבְּכֻלָּם מִמְּסוּכָה
וְאִם מֵהֶם אֲשֶׁר יַחְלִיק אֲמָרָיו כְּחֵמָה בַּחֲמַת תַּנִּין מְסוּכָה. 
## 
## 
## ביום אשגה: (שס"ג)
בְּיוֹם אֶשְׁגֶּה בְּעַד נַפְשִׁי לְדוֹדִי אֶהְיֶה מַעְתִּיר
וְעָלַי אִם יְהִי מֵזִיד בְּמִדְבָּרָיו יְהִי מַעְתִּיר. 
## 
## 
## אם תראה: (שס"ד)
אִם תִּרְאֶה אִישׁ יֹלְדוֹ חָנֵף מֵאַהֲבָתוֹ לָנֶצַח סוּר
כִּי אֵיךְ גֶּפֶן נָכְרִית לָעַד מִבָּנֶיהָ יִצְלַח לְךָ סוּר. 
## 
## 
## כל שד: (שס"ד)
כָּל שֹׁד מְאֹד נָקֵל לְנֶגֶד שֹׁד רֵעַ חֲשַׁבְתִּיהוּ כְּמוֹ צַלְעִי
דִּמָּה לְבָבִי כִּי יְהִי לוֹ צוּר יוֹם צַר וְהוּא שָׂמַח בְּיוֹם צַלְעִי. 
## 
## 
## מוסר שמעו: (שס"ה)
מוּסָר שִׁמְעוּ מֵאִישׁ מֵבִין יָרִיעַ אֶל אֹזֶן רֵעַ
יֹאמַר כָּל אָח עָקוֹב יַעְקֹב גַּם יֵלֶךְ לוֹ רָכִיל רֵעַ
עַל כֵּן אַל נָא בִּבְנֵי תֵּבֵל יִהְיֶה לִבְנֵי שֵׂכֶל רֵעַ.
##  
## הנני גבר עיניו: (שס"ד)
הִנְנִי גֶּבֶר עֵינָיו לִרְאוֹת פִּשְׁעֵי דּוֹדָיו עַד לֹא שָׁתַם
אָכֵן כָּל אִישׁ מֵהֶם מִשְׁגֵּה חִכִּי זָדוֹן עָלַי שָׁתַם. 
## 
## 
## נטעי ידידת: (שס"ד)
נִטְעֵי יְדִידֹת נָטְעָה יָדִי וַיַּשְׁקְ נַחַל אַהֲבָה שָׁרְשָׁם
אַךְ רוֹצְצוּ רֵעַי לְהַשְׁחִית אֶת עַנְפָּם וְיַחַד חָמְדוּ שָׁרְשָׁם. 
## 
## 
## חפרו פני: (שס"ד)
חָפְרוּ פָּנַי יוֹם נֶחְבַּרְתִּי אֶל דּוֹד נֶחְשָׁב עִמִּי שׁוֹעַ
מַרְאֶה אַהַב יוֹם הַמֶּרְחָב וּבְיוֹם צוֹק לֹא יִשְׁעֶה שׁוֹעַ.
## 
## 
## על מה תהי: (שס"ה)
עַל מַה תְּהִי מַאְמִין בְּאַנְשֵׁי הַזְּמָן, / לִבִּי, וְלֹא תָבִין בְּהֵפֶךְ תֵּבֵל?
אֵיךְ בָּם יְהִי אֵמוּן? וְהֵם בָּנִים לְאֵם / כִּשְׁמָהּ פְּעָלֶיהָ קְרוּאִים תֶּבֶל.
## 
## 
## ראה בגד: (שס"ה)
רְאֵה בֶּגֶד בְּנֵי אִישִׁים וְהַפְכָּם וְהִתְיַסֵּר בְּרֵעַ רַע וְנֶאְלָח
בְּכוּר מִבְחָן פְּעָלֵימוֹ צְרוּפִים וְהֵא מִסְפַּר אֲמָרֵיהֶם בְּדֹלַח. 
## 
## 
## תאב ראות: (שס"ו)
תָּאֵב רְאוֹת מֵת מִנְּדֹד אֶחָיו דֹּבֵר בְּפִיהוּ יֶחֱזֶה אוֹתִי
חָלְיִי יְגַלֶּה אֶת צְפוּן לִבִּי לָכֶם וְדִמְעִי יִהְיֶה אוֹתִי. 
## 
## 
## עד לא יבא: (שס"ו)
עַד לֹא יָבוֹא מִפְרַד דּוֹדִי מִיְּרֹא אֹתוֹ עָצַם אֹנִי
דִּמָּה לַהֲלֹךְ בַּיַּבָּשָׁה וּלְרֹב בִּכְיִי רָכַב אֹנִי. 
## 
## 
## אתמה עלי: (שס"ו)
אֶתְמַהּ עֲלֵי דּוֹדִים בְּנָסְעָם שָׁאֲבוּ מַיִם וְאֵשׁ לָחֹם לְנֶגְדּוֹ בָּעֲרוּ
אֵיךְ סָכְלוּ לִרְאוֹת יְאוֹר יִגַּר בְּתוֹךְ עֵינַי וְלָשׁוּר אֵשׁ בְּקִרְבִּי בָּעֲרוּ. 
## 
## 
## היחיה מחצית: (שס"ו)
הֲיִחְיֶה מַחֲצִית לִבִּי בְּאֶרֶץ וּמַחֲצִיתוֹ יְהִי שֹׁכֵן בְּאַפְסוֹ 
וְאֵיךְ יִחְיֶה בְּלִי פָּנָיו וּבִלְתּוֹ בְּעוֹלָם אֵין לְהַחֲיֹתוֹ וְאַפְסוֹ. 
## 
## 
## דמי עין: (שס"ו)
דְּמֵי עֵין יְדִידִים כְּמַיִם בְּעָבִים וְגוֹעִים לְמִפְרָד גְּעוֹת הַבְּקָרִים 
בְּעֵת קָרְבוּ מַרְכְּבוֹת נוֹד וְקֹרֵא מְצַעֵק נְסִיעָה בְּטֶרֶם בְּקָרִים.
## 
## 
## יגף האל: (שס"ז)
יִגֹּף הָאֵל גָּמָל נָשָׁא / דוֹדִי, עַד לֹא יַעְלֶה גֵרָה,
וּבְעָלָיו – כִּי לַהְרֹג חוֹשֵׁק / לָקַח מִיַּד חָשׁוּק גֵּרָה.
עַל כִּי אֵשֵׁב בִּלְתּוֹ לִבִּי עִמִּי כָּל עֵת מָדוֹן גֵּרָה
## 
## 
## יכרת האל: (שס"ז)
יַכְרֵת הָאֵל שִׂפְתֵי גֶּבֶר עָתָק עָלַי כַּיּוֹם דֹּבְרוֹת
הִנֵּה אֹרְחוֹת פֵּרוּד בִּקְשׁוּר נַפְשְׁךָ טֶרֶם שַׁחַר דֹּבְרוֹת. 
## 
## 
## יום ארחות: (שס"ז)
יוֹם אֹרְחוֹת פֵּרוּד בְּצִבְיִי נָסְעוּ אֵשׁ תַּאֲוָה חִנָּם בְּלֵב הֵאִירוּ
קָמוּ חֲצוֹת לַיִל וְאֶת פָּנָיו כְּמוֹ שֶׁמֶשׁ בְּאִישׁוֹן לַיְלָה הֵאִירוּ. 
## 
## 
## מה תשאלו: (שס"ז)
מָה תִּשְׁאֲלוּ עַל אִישׁ אֲשֶׁר דּוֹדָיו נָדוּ כְּנוּם עֵינָיו וְעַפְעַפָּיו
אָרַךְ מְאֹד לֵילוֹ עֲדֵי יָאַשׁ לִרְאוֹת מְאוֹר שַׁחַר וְעַפְעַפָּיו. 
## 
## 
## יעופף ליל: (שס"ז)
יְעוֹפֵף לֵיל רְאוֹת עֹפֶר כְּאִלּוּ בְּגַבּוֹ נָתְנוּ דָּרְבָן וּמֶתֶג
וְיֶאֱרַךְ לֵיל פְּרִידָתוֹ כְּאִלּוּ בְּחַחִים מָשְׁכוּ לֶחְיוֹ וּמֶתֶג. 
## 
## 
## ליל בו יחל: (שס"ז)
לֵיל בּוֹ יְחַל פָּנַי מְיֻדָּעִי אֹמַר לְאַט אֶשְׁקוֹט וְאַרְגִּיעָה
אָכֵן כְּפֶשַׂע יִהְיֶה בֵּינִי עִמּוֹ וּבֵין שַׁחַר וְאַרְגִּיעָה. 
## 
## 
## תלנתי עלי: (שס"ח)
תְּלוּנָתִי עֲלֵי מֵרִיב אֲשֶׁר לֹא יְהִי נִכְלָם בְּתוֹכַחְתּוֹ וְנִכְסָף
הֲיִתְוַכַּח אֱנוֹשׁ יָזוּב כְּבֵדוֹ לְדוֹד כָּלָה מְאֹד אֵלָיו וְנִכְסָף. 
## 
## 
יָאַשׁ לבבי: (שס"ח)
יָאַשׁ לְבָבִי מֵרְאוֹת בַּטּוֹב אַחַר בְּנֵי אַהַב אֲשֶׁר זֹרוּ 
פִּצְעֵי לְבָבִי עַל פְּרִידָתָם לֹא חֻבְּשׁוּ מֵאָז וְלֹא זֹרוּ.
## 
## 
## אמרו לרכבי: (שס"ח)
אִמְרוּ לְרוֹכְבֵי צִי בְּיָם דִּמְעִי, / גַּם דַּבְּרוּ רַכּוֹת לְרַב חוֹבֵל:
אִם יִהְיֶה מוֹלִיךְ גְּזוּר נַפְשִׁי – / לִבִּי בְּיָדוֹ יִהְיֶה חוֹבֵל.
מַה לּוֹ וְלִשְׁפֹּךְ אֶת דְּמֵי נָקִי, / אוֹ בֶאֱנוֹשׁ רֵעוֹ יְהִי חוֹבֵל?
## הלא די: (שס"ח)
הֲלֹא דַּי לַאֲחֵי חֵשֶׁק אֲשֶׁר הֵם בְּמַאֲכֶלֶת בְּנֵי יֹפִי טְבוּחִים
עֲדֵי יָשִׂים זְמָן הָרָע לְבָבָם בְּקַלַּחַת נְדֹד כָּל יוֹם טְבוּחִים. 
## 
## 
## אוחיל עלות: (שס"ח)
אוֹחִיל עֲלוֹת שַׁחַר בְּלֵיל פֵּרוּד וָאֶחֱזֶה חֹשֶׁךְ יְשׁוּפֵנִי
אַךְ בַּעֲלוֹת אוֹרוֹ בְּלִי מַרְאִית עָפְרִי יְגוֹנִי רֹאשׁ יְשׁוּפֵנִי. 
## 
## 
## על מפרד: (שס"ח)
עַל מִפְרַד כָּל תּוֹמֵי נַפְשִׁי מִדֵּי יָמַי לִבִּי יָנוּד
כִּי נִשְׁאַרְתִּי יָחִיד בִּלְתָּם כַּקָּנֶה תּוֹךְ מַיִם יָנוּד.
## 
## 
## אראה ברעות: (שס"ט)
אֶרְאֶה בִּרְעוֹת צִבְאֵי מָרוֹם לַמְתִּיק סוֹדוֹת נוֹסְדוּ יָחַד
לֹא יִזַּח מִתַּחְתָּיו אֶחָד וּפְנֵי רֵעוֹ כָּל אִישׁ יָחַד
מָתַי יַעֲלֶה שַׁחַר וּלְבַב חוֹשֵׁק בִּרְאוֹת עָפְרוֹ יָחַד. 
## 
## 
## לבבי זע: (שס"ט)
לְבָבִי זָע לְזֵכֶר שֵׁם אֲהוּבוֹ בְּיוֹם הֵבִיא שְׁלוּחוֹ אֶת כְּתָבוֹ
קְרָאתִיהוּ וְעֵינַי נָזְלוּ בּוֹ עֲדֵי לֹא נוֹדְעוּ טוּרֵי כְּתָבוֹ. 
## 
## 
## אשחה בדמעותי: (שס"ט)
אֶשְׂחֶה בְּדִמְעוֹתַי וְאֶמְצָא תּוֹךְ לִבִּי יְקֹד יֵקַד כְּלַהֶבֶת
תּוֹךְ לֵיל כְּאֹרֶךְ עֵץ חֲנִית אָכֵן שַׁחַר בְּקָצֵהוּ כְּלַהֶבֶת. 
## 
## 
## יום הנדד עיני: (שס"ט)
יוֹם הַנְּדֹד עֵינַי כְּעָבִים עָרְפוּ וָאֶמְצָאָה תּוֹךְ פִּי וְחִכִּי לַעֲנוֹת
רָפוּ זְרֹעַי מֵחֲבֹק אֹתָם וְגַם כָּבַד לְשׁוֹנִי אֶת שְׁלוֹמָם לַעֲנוֹת. 
## 
## 
## אשם ואשאף: (שס"ט)
אֶשֹּׁם וְאֶשְׁאַף עַל נוּדָם וְגַם אֶפְעֶה תָּמִיד כְּיוֹלֵדָה יֹשְׁבָה עֲלֵי מַשְׁבֵּר
אֶדְמֶה בְּלֵב יָם דִּמְעוֹתַי לְטוֹבֵעַ גַּלִּים עֲלֵי רֹאשׁוֹ עֹבְרִים וְעַז מַשְׁבֵּר. 
## 
## 
## אבכה עלי: (שס"ט)
אֶבְכֶּה עֲלֵי בָּתֵּי מְיֻדָּעַי כִּי נִשְּׂאוּ גַּם שָׁמְמוּ מִדּוּר
אֶל עַם אֲשֶׁר לֹא יָדְעוּ אֹתָם צָנוֹף צְנָפָם הַזְּמָן מִדּוּר
עֵינִי עֲלֵיהֶם תַּעֲרֹף גַּם אֵשׁ לִבִּי עֲדֵי רוֹם תַּעֲלֶה מִדּוּר. 
## 
## 
## אדמה מאפל: (ש"ע)
אֲדַמֶּה מַאֲפַל לֵילִי לְמִשְׁחַר קְוֻצָּה מִשְּׂעַר עַלְמָה מְרוּטָה
עֲדֵי עָלָה מְאוֹר שַׁחַר כְּחֶרֶב אֲשֶׁר מִתַּעֲרָהּ יָצְאָה מְרוּטָה. 
## 
## 
## עיני תזל: (ש"ע)
עֵינִי תִּזַּל עַל נוֹד דּוֹדַי וּכְבֵדִי הֵן יַגֵּר מִזֶּה
וּבְבֵית נָסְעָם אֶקְרָא תָּמִיד לֹא אֵצֵא לַעֲדֵי עַד מִזֶּה. 
## 
## 
## אש תאוה: (ש"ע)
אֵשׁ תַּאֲוָה לִהַט קְרָבֵינוּ וְעוֹרֵנוּ כְּמוֹ תַּנּוּר בְּיוֹם נוֹד נִכְמְרוּ
לֹא נִשְׁכְּחָה יוֹם זָמְמוּ לַהֲלֹךְ וְרַחֲמֵינוּ אֲלֵיהֶם עֵת פְּנוֹתָם נִכְמְרוּ. 
## 
## 
## ארו אשר: (ש"ע)
אֹרוּ אֲשֶׁר מֵרִיב בְּיוֹם פֵּרוּד חוֹשֵׁק עֲלֵי בִּכְיוֹ וְגַם נֹקֵב
כִּי אִם מְעַט יָכֹל לְהִתְאַפֵּק דִּמְעוֹ צְפוּנָיו יִהְיֶה נֹקֵב
עַיִן נְדֹד לֹא תֵּבְךְּ אוֹתָהּ חִישׁ עֹרֵב נְחָלִים יִהְיֶה נֹקֵב. 
## 
## 
## חמד זמן: (ש"ע)
חָמַד זְמָן הָרָע הֱיוֹתֵנוּ נָחִים וְלַשְׁקִיט כַּכְּפִיר נָעַר
וַנַּחֲלֹשׁ לַשְׁבִּית גְּבוּל שׂוֹטֵם חָצְנוֹ לְהַפְרִיד אֹהֲבִים נָעַר.
## 
## 
## חמסי על מאור: (ש"ע)
חֲמָסִי עַל מְאוֹר שֶׁמֶשׁ אֲשֶׁר הוּא מֵעֲלוֹת נֹשֶׁה
וְלֵיל אֹפֶל אֲסָרָהוּ בְּרַתּוּקוֹת כְּמוֹ נֹשֶׁה. 
## 
## 
## נגע פרידה: (שע"א)
נֶגַע פְּרִידָה בְּלִבִּי פָּשָׂה וְעָמְקָה שְׂאֵתוֹ
בִּלָּה בְּשָׂרִי עֲדֵי כִּי נִלְאָה לְבָבִי שְׂאֵתוֹ. 
## 
## 
## יש קץ: (שע"א)
יֶשׁ קֵץ לְכָל תִּכְלָה לְבַד אֹפֶל לֵילִי אֲשֶׁר נִפְרַשׂ כְּמוֹ סֻכּוֹת
אֶבְכֶּה וְאֶתְגּוֹלֵל עֲלֵי עֶרֶשׂ רָבוּד כְּעַל סִירִים וְעַל שֻׂכּוֹת. 
## 
## 
## אהמה לאפריון: (שע"א)
אֶהְמֶה לְאַפִּרְיוֹן עֳפָרִים נָטְשׁוּ אֹתוֹ וְעַל אֹהֶל צְבָאיִם עָזְבוּ
אַחַר אֲשֶׁר תּוֹכוֹ בְּנֹעַר רָצְפוּ אַהַב וְקִירוֹתָיו בְּחֵשֶׁק עָזְבוּ. 
## 
## 
## ערב כל גיל: (שע"א)
עָרַב כָּל גִּיל מִלֵּב כָּל דּוֹד הָעֵת לִנְדוֹד קָרָא עֹרֵב
וָאֶתְקַע אֶת כַּפִּי אֶל כַּף עֹפֶר כִּי הוּא לִבִּי עֹרֵב. 
## 
## 
## הה לי עלי: (שע"א)
הָהּ לִי עֲלֵי דּוֹדִים אֲשֶׁר הָיוּ עַל צַוְּארֵי הָאַהֲבָה עֶדִי
נָדוּ וְהִנֵּה עַל נְדֹד נוּמִי לָהֶם כְּסִיל שַׁחַק יְהִי עֵדִי. 
## 
## 
## ישנים בלילם: (שע"א)
יְשֵׁנִים בְּלֵילָם הֲלֹא תִּקְרְאוּ אֵל לְהַתִּיר אֲסוּרִים בְּחֵשֶׁק עֲטוּפִים
וְרֹעִים כְּסִילִים בְּאֹפֶל בְּעֵת כָּל בְּנֵי אִישׁ בְּסוּתֵי שְׁחָרִים עֲטוּפִים. 
## 
## 
## מה לי ולכסילים: (שע"ב)
מָה לִי וְלִכְסִילִים בְּלֵיל חֶבְרָה מֵעַל פְּנֵי שַׁחַק כְּעוֹף עָפוּ 
וּבְלֵיל נְדֹד דָּמוּ לְפִסְחִים מִלֶּכֶת וְלִפְסֹעַ מְאֹד עָפוּ
בִּלְתָּם יְמוֹתַי חָשְׁכוּ אָכֵן לֵילַי בְּחֶבְרָתָם כְּאוֹר עָפוּ. 
## 
## 
## חברו אלי לבי: (שע"ב)
חָבְרוּ אֱלֵי לִבִּי יְגוֹנוֹתַי יוֹם מִלְּפָנַי אֹהֲבִי פָּרַשׁ
אַבְלִיג לְבָבִי עַל פְּרִידָתוֹ אָכֵן צְפוּנַי הַבְּכִי פֵּרַשׁ
יָרַד לְהַשִּׂיגוֹ וְאֵיךְ דִּמְעַת עַיִן תְּרוֹצֵץ אַחֲרֵי פָּרָשׁ. 
## 
## 
## נפלג לבבי: (שע"ב)
נִפְלַג לְבָבִי יוֹם נְדוֹד דּוֹדִי עַד כִּי קְרָאתִיהוּ אֲחִי פֶּלֶג
לֹא אֶשְׁאֲלָה מֵאֵל מְטַר גֶּשֶׁם לוֹ כִּי דְּמָעַי יִהְיוּ פֶּלֶג. 
## 
## 
## צר לי עלי: (שע"ב)
צַר לִי עֲלֵי דּוֹדִים לְבָבִי אָסְרוּ בֵּין אַמְתְּחוֹתֵיהֶם וְרָכְבוּ צָלְחוּ
וַיִּטְּשׁוּ חוֹשֵׁק אֲשֶׁר נַחַל דְּמֵי עֵינָיו חֲיָלִים מֵאֱנוֹשׁ לֹא צָלְחוּ. 
## 
## 
## שחתי ביום: (שע"ב)
שַׂחְתִּי בְּיוֹם פֵּרוּד לְעֹפֶר אֵיךְ אֶחְיֶה בְּלִי שׁוּר תָּאֳרַךְ עַל קַו
וַיַּעֲנֶה אֵין לְךָ תְּרוּפָה עַל תֵּבֵל לְבַד פָּנַי וְלָכֵן קָו. 
## 
## 
## אחי הנמצא: (שע"ב)
אַחַי הֲנִמְצָא מַחֲזִיק מֵיתְרֵי אֹהֶל אֲשֶׁר נוֹד אֹהֲבִים רִפָּא
אוֹ נֶחֱזֶה גֶּבֶר אֲשֶׁר הֶרֶס נֶהֱרַס בְּדִמְעַת חוֹשְׁקִים רִפָּא.
## 
## 
## לבי לבי: (שע"ג)
לִבִּי לִבִּי הוֹמֶה לִצְבִי – / טֶרֶם נִבְרָא הוּא לוֹ רוֹעֶה,
מִיּוֹם נוּדוֹ – לֹא טָעַם נוּם / עֵינוֹ, וּכְסִיל שַׁחַק רוֹעֶה.
## 
## 
## לכל גבר: (שע"ג)
לְכָל גֶּבֶר אֲשֶׁר שַׁחַר מְיַחֵל וְעַפְעַפָּיו קְרָא עָלָיו שְׁלוֹמִים
שְׁלוֹם יָאַשׁ רְאוֹת שֶׁמֶשׁ לְמַעַן לְמַעֲרָב הָגְלְתָה הָגְלַת שְׁלוֹמִים.
## 
## 
## שחתי לעפרה: (שע"ג)
שַׂחְתִּי לְעָפְרָה נוֹסְעָה / “עִמִּי, בְּחֵי אַהַב, שְׁבִי!”
וַתַּעֲנֶה “פֶּתִי, וְאֵיךְ / תֵּשֵׁב – וְאַתְּ הוֹלֵךְ שְׁבִי?”
## 
## 
## דמה למפרד: (שע"ג)
דָּמָה לְמִפְרַד חֲשׁוּקִי רִגְעִי לְאֹרֶךְ שְׁנָתִי
מָתַי יְהִי שָׁב וְיִשְׁבֶּה לִבִּי וְיִגְזֹל שְׁנָתִי. 
## 
## 
## למה כסילים: (שע"ג)
לָמָּה כְּסִילִים עַל פְּנֵי שַׁחַק אֳהָלִים תָּקְעוּ
יוֹבֵל לְהָנִיס נוּם בְּנִי חֵשֶׁק בְּלַיִל תָּקְעוּ. 
## 
## 
## מדוה נדדים: (שע"ג)
מַדְוֶה נְדוֹדִים בִּין וּמִי לֵילוֹ אָרַךְ וְצִיר פֵּרוּד לְרֹאשׁ יַהֲלוֹם
רֶוַח בְּלֵבָב יֵשׁ בְּקָרְאוֹ כִּי מִסְפַּר פְּקֻדֵיהֶם כְּמוֹ יַהֲלוֹם. 
## 
## 
## כבד אלהיך: (שע"ד)
כַּבֵּד אֱלֹהֶיךָ בְּעֵת תִּשְׁכּוֹן תֵּבֵל בְּבֵית מֶרְחָב וְתוֹךְ אוּרִים 
כִּי עִמְּךָ יִהְיֶה בְּיוֹם תַּעֲבֹר בַּיָּם וְכִי תֵּלֵךְ בְּמוֹ אוּרִים. 
## 
## 
## אל נא יהי גאה: (שע"ד)
אַל נָא יְהִי גֵּאֶה אֲחִי רִמָּה רֶגַע וְאַל יָרוּם בְּדוּשׁוֹ אֵת
אֶרֶץ לְמַעַן תִּהְיֶה מָחָר קִבְרוֹ לְזֹאת יָכִין לְחָצְבוֹ אֵת. 
## 
## 
## מבין יחשב: (שע"ד)
מֵבִין יַחְשֹׁב נַפְשׁוֹ כַּגֵּר עַל תֵּבֵל אַךְ סָכָל אֶזְרָח
כַּאֲשֶׁר יֹאמַר עֶלֶם בִּימֵי הֶבְלוֹ כִּי עַד יִהְיֶה אֶזְרָח. 
## 
## 
## סכלו אנשים: (שע"ד)
סָכְלוּ אֲנָשִׁים קְרֻאִים חִנָּם בְּשֵׁם שַׂר וְאַלּוּף 
לֹא נִשְׂגְּבוּ יוֹם לְטֶבַח הוּבְאוּ כְּכֶבֶשׂ וְאַלּוּף. 
## 
## 
## מאד יסכל: (שע"ד)
מְאֹד יִסְכַּל אֲשֶׁר נָשִׁים יְרַבֶּה וְלֹא יִזְכֹּר מְחוֹנֵן אַלְמְנוֹתָיו
וְיִבְנֶה אַרְמְנוֹת מַשְׂכִּית וְאִיִּים לְמָחָר יַעֲנוּ תּוֹךְ אַלְמְנוֹתָיו. 
## 
## 
## אל ילכו רומה: (שע"ה)
אַל יֵלְכוּ רוֹמָה בְּנֵי תֵּבֵל כִּי אִם כְּפוּפֵי רֹאשׁ כְּמוֹ אַגְמוֹן 
מִיּוֹם יְהִי בֹּעֵר כְּמוֹ תַּנּוּר וּכְדוּד וְנָפוּחַ כְּמוֹ אַגְמוֹן. 
## 
## 
## אמרו לשמח: (שע"ה)
אִמְרוּ לְשָׂמֵחַ בְּלֵילוֹ גַּם מִבּוֹא תְּבוּסָה לוֹ יְהִי אוֹלֶה
שַׁחַר יְעִירֵהוּ שְׁאוֹן יָם עַד פִּיהוּ אֲשֶׁר צָחַק יְהִי אוֹלֶה.
## 
## 
## תפש טהר: (שע"ה)
תְּפֹשׂ טֹהַר, יְלוּד אִשָּׁה, בְּעוֹלָם / וְכָל מִדַּת צְבָאֶךָ אֱחֹז בֹּר –
יְהִי חֶבֶל לְךָ לִתְמֹךְ יְמִינְךָ / בְּיוֹם תּוּרַד שְׁאוֹל אֶל יַרְכְּתֵי בוֹר.
## 
## 
## תבל תרשש: (שע"ה)
תֵּבֵל תְּרוֹשֵׁשׁ עֲצוּמֵי כֹּחַ וְגֵאִים בְּהוֹנִים 
עַד תִּתְּנֵם שׁוֹאֲלֵי פַּת לֶחֶם קְצוּצֵי בְּהוֹנִים. 
## 
## 
## בטרם בוא: (שע"ה)
בְּטֶרֶם בּוֹא יְמֵי זֹקֶן וְחֹלֶשׁ עֲלֵי נֹעַם יְמֵי נֹעַר בְּכֵה לָח
וּמָה יֵשׁ אַחֲרָיו זָכְרָה וְאוּלָם תְּהִי בָּא חִישׁ אֱלֵי קֶבֶר בְּכֶלַח. 
## 
## 
## זכרה אחי: (שע"ה)
זָכְרָה אֲחִי אֵמֻן כִּי אַתְּ לְתֵבֵל בָּר
כִּפְרִי פְּעָלֶיךָ תִּתֵּן לְפִיךָ בָּר
אַךְ אֹתְךָ תּוֹצִיא מִגֵּו וְתַשְׁכֵּן בָּר 
עַל כֵּן דְּבַק אֶל צַד חֶסֶד וְנַשֶּׁק בָּר. 
## 
## 
## שוה אנוש: (שע"ו)
שָׁוֶה אֱנוֹשׁ לוֹ אֹצְרוֹת כֶּסֶף אֶל אִישׁ אֲשֶׁר אֵין לוֹ לְבַד בָּצַע
כִּי אֵין בְּיוֹם שַׁחַת יְהִי קֹרֵא רֵדָה בְּכָל קִנְיָן וְהוֹן בָּצַע. 
## 
## 
## אל תתמה: (שע"ו)
אַל תִּתְמַהּ עַל רֹחַב תֵּבֵל גַּם תִּתְהַלֵּל בִּפְתָחֶיהָ
כִּי שָׁם חֶרֶב מָוֶת תִּרְעֶה כָּל שֹׁכֵן בָּהּ בִּפְתָחֶיהָ. 
## 
## 
## עולם יבער: (שע"ו)
עוֹלָם יְבַעֵר אַחֲרֵי גֶּבֶר בְּעֹז יָדוֹ עֲדֵי תֻּמּוֹ כְּבַעֵר גָּלָל
וּבְשׁוֹט מְצוּקִים יַךְ עֲלֵי לִבּוֹ עֲדֵי יִהְיֶה בְּתוֹךְ קֶבֶר כְּאֶבֶן גָּלָל. 
## 
## 
## תבל גנת: (שע"ו)
תֵּבֵל גִּנַּת יַלְדֵי רֶשַׁע עַל כֵּן שָׁאֲפָה אֶל גַּן זַכָיו
וּדְבַק בִּירֹא הָאֵל אוּלַי תִּהְיֶה נַפְשְׁךָ תּוֹךְ גַּנְזַכָּיו. 
## 
## 
## בכה איש: (שע"ו)
בְּכֵה אִישׁ מָלְאוּ חָלָב עֲטִינָיו וּפָנָיו יִרְעֲפוּן תָּמִיד דְּשָׁנִים
וְהִתְקַדֵּשׁ לְיוֹם תִּסְחַר לְאֶרֶץ וּבֶעָפָר תְּהִי סָס אוֹ דְּשָׁנִים. 
## 
## 
## קדש גופך: (שע"ו)
קַדֵּשׁ גּוּפְךָ מִטֶּנֶף חֵטְא וַעֲלֵי רֹאשְׁךָ מֵי בֹּר הַזֵּה
אוּלַי נַפְשְׁךָ תִּחְיֶה יוֹם בּוֹא אֵלֶיךָ הַמָּוֶת הַזֶּה. 
## 
## 
## אמר אל איש: (שע"ו)
אֱמֹר אֶל אִישׁ אֲשֶׁר קִנְיָן וְחַיִל רַב לְבֵן הוֹרִישׁ
עֲרִירִי מֵאֲשֶׁר קָנְתָה יְמִינְךָ אֹתְךָ הוֹרִישׁ. 
## 
## 
## פקח עין: (שע"ז)
פְּקַח עַיִן אֱנוֹשׁ יִרְגַּע בְּשָׂרוֹ בְּסוּת שָׁנִי וְשֵׁשׁ כִּסָּה וְתוֹלָע
וְהִתְאוֹנֵן לְיוֹם מַאֲכָל לְרִמָּה יְהִי גּוּפְךָ וְגוּשׁ עָפָר וְתוֹלָע. 
## 
## 
## לבש לבוש: (שע"ז)
לוֹבֵשׁ לְבוּשׁ מֶשִׁי וּבַד וַיַּעֲטֶה לוֹ חוּר וְשֵׁשׁ 
זָכְרָה לְךָ יוֹם גּוּר לְבַד בֵּין מוֹשְׁבוֹת אֶבֶן וְשֵׁשׁ
וּלְאַחֲרֵי חָמֵשׁ בְּעֵין לֵב שׁוּר אֲשֶׁר תָּשׁוּב וְשֵׁשׁ. 
## 
## 
## הלך עלי קו: (שע"ז)
הַלֵּךְ עֲלֵי קַו וְאָכְלָה עוּגַת רְצָפִים וּמֶלַח 
וּלְבֹשׁ כְּסוּת הָאֱמֶת עַל מַדֵּי סְחָבוֹת וּמֶלַח. 
## 
## 
## ערלת לבבך: (שע"ז)
עָרְלַת לְבָבְךָ גְּזֹר אָסוּר בְּבוֹר כֶּסֶל וּמוֹל 
וּפְנֵה אֱלֵי אָסוֹן אֲשֶׁר נֶגֶד לְךָ יַעֲמֹד וּמוֹל. 
## 
## 
## גור תוך: (שע"ז)
גּוּר תּוֹךְ חֹרֵי פֶּתֶן וּשְׁכֹן אֶל צַד נָחָשׁ עָפָר זוֹחֵל
וֶאֱחֹז מַשְׁעֵן מִיִּרְאַת אֵל מֵאֵידָם לֹא תִּהְיֶה זוֹחֵל. 
## 
## 
## זמן הרע: (שע"ז)
זְמָן הָרָע בְּשִׂטְמָתוֹ כְּבֵן סֹבֵא וְגַם זוֹלֵל 
אֲכֹל וּשְׁתוֹת בְּנֵי שֵׂכֶל וְהַחְיוֹת כָּל אֱנוֹשׁ זוֹלֵל. 
## שמע אכל: (שע"ח)
שְׁמַע אֹכֵל וְשֹׁתֶה מַמְתַקִּים וּמִסּוּתִים לְבַד לוֹבֵשׁ חֲמוּצִים
מְקוֹם אָכֹל עֲשֵׂה מִשְׁפָּט וְשָׁתוֹ שְׁפֹט יָתוֹם וְסוּת אַשֵּׁר חֲמוּצִים. 
## 
## 
## אראה תבל דמתה: (שע"ח)
אֶרְאֶה תֵּבֵל דָּמְתָה אֶל גַּן וִילָדֶיהָ תּוֹכָהּ חָצִיר
מֵהֶם זִכְרוֹ זֵכֶר בֹּשֶׂם גַּם בָּם צֶמַח יַעְרֹךְ חָצִיר
אַךְ הַמָּוֶת בָּהֶם חֶרְמֵשׁ וּשְׁאוֹל לָהֶם יִתֵּן חָצִיר. 
## 
## 
## אם את ככרוב: (שע"ח)
אִם אַתְּ כִּכְרוּב מִמְשַׁח בִּזְהַב צֶדֶק גּוּפְךָ לָנֶצַח חָף
כִּי מָה יוֹעִיל גֶּבֶר מִדָּה וִיפֵה תֹּאַר אִם אֵינוֹ חָף. 
## 
## 
## היגאה איש: (שע"ח)
הֲיִגְאֶה אִישׁ וְעַצְמוֹתָיו לְמָחָר יִהְיוּ חֹמֶר
וְאֵיךְ עַיִן יְהִי נֹשֵׂא וְהוּא שֹׁכֵן בְּבֵית חֹמֶר
זְרַע מִבֹּר וְצֶדֶק בַּת וְקוֹצֵר תִּהְיֶה חֹמֶר. 
## 
## 
## אם יחליק: (שע"ח)
אִם יַחְלִיק לְךָ עוֹלָם לָשׁוֹן חַשֵּׁב אֹתוֹ חֹבֵר חָבֶר
כִּי טוֹב דַּרְכּוֹ לַתְאִים תּוּגוֹת בִּלְבָבוֹת וּלְהַפְרִיד חָבֶר. 
## 
## 
## אמרו לקפץ: (שע"ח)
אִמְרוּ לְקוֹפֵץ יָד עָלַי הוֹנוֹ וּפְנֵי עֲנִיִּים מִנְּתֹן טוֹחֵן
יָגוּר זְמָן עָנֹג וְרַךְ יָשׁוּב מִשֹּׁד וְחֹסֶר לִהְיוֹת טוֹחֵן. 
## 
## 
## אשרי ראה: (שע"ט)
אַשְׁרֵי רֹאֶה כָּל טוּב עוֹלָם חָצִיר יִצְמַח תּוֹךְ גַּן יָרָק
וּנְצֻרַת לֵב חֹשֵׁב תֵּבֵל וּבְפָנֶיהָ יָרֹק יָרַק. 
## 
## 
## דבק ביראת: (שע"ט)
דָּבֵק בְּיִרְאַת אֵל לְבַד נַפְשׁוֹ בְּיוֹם צוֹק יַחֲלִיץ
וּבְיוֹם תְּמוּתָה תֶּחֱזֶה צוּר וַעֲצָמָיו יַחֲלִיץ. 
## 
## 
## עלם ויפה: (שע"ט)
עֶלֶם וִיפֵה קוֹמָה יִגְאֶה לִבּוֹ וּבְאוֹר פָּנִים יָרוּם 
יִזְכָּר לוֹ יוֹם יֶחְשַׁךְ אוֹרוֹ גַּם תּוֹלָעִים גּוּפוֹ יָרוּם. 
## 
## 
## לולי אשר: (שע"ט)
לוּלֵי אֲשֶׁר טַעַם זְקֵנִים סָר אֱלֵי שָׁלָל בְּיַד תֵּבֵל וְהוֹן לֹא יַעֲטוּ
יִשְׁתּוּ נְחָלֶיהָ וְלֹא יִרְווּ וְיִתְגַּלּוּ וְיֹאמְרוּ כִּי כְּסוּת חֵן יַעֲטוּ.
## 
## 
## כל איש פזר: (שע"ט)
כָּל אִישׁ פִּזַּר לָאֶבְיוֹנִים חֵילוֹ לָאֵל רַק יַלְוֶנּוּ
מָה בֶּצַע כִּי יִקְפֹּץ יָדוֹ וּבְיוֹם מוֹתוֹ לֹא יַלְוֶנּוּ. 
## 
## 
## פתו בני ימים: (שע"ט)
פִּתּוּ בְּנֵי יָמִים סְכָלִים יוֹם כֵּרָה  לְהַשְׂבִּיעָם בְּטוֹב כָּרוּ
לֶחֶם כְּזָבִים הוּא וְתַחְתֵּיהֶם שׁוּחָה עֲמֻקָּה לַחֲתֹף כָּרוּ. 
## 
## 
## אמת שחת: (שע"ט)
אֱמֶת שַׁחַת כְּמוֹ מִכְלָה וּמָוֶת כְּמוֹ רֹעֶה וְכָל הַיְקוּם כְּשָׂבִים 
וְאַט אֹתָם יְהִי נֹהֵג לְשַׁחַת וְיָשִׂים תַּעֲלוּלִים בָּם כְּשָׂבִים. 
## 
## 
## שמענו קול: (ש"פ)
שָׁמַעְנוּ קוֹל שֹׁכְנֵי אַשְׁמָן וּבְבֵית שַׁחַת מֵאָז לָנוּ 
עוּרוּ הֹלְכִים עַל גַּבֵּינוּ מָחָר תִּהְיוּ רֵעִים לָנוּ. 
## 
## 
## עלי ראשך: (ש"פ)
עֲלֵי רֹאשְׁךָ יְהִי שֶׁמֶן אֱמוּנָה וּמַלְבּוּשֵׁי פְּעָלֶיךָ לְבָנִים
וְאָז תַּשְׂכִּיל וְתַצְלִיחַ בְּעוֹדְךָ וְשֵׁם טוֹב תִּהְיֶה מוֹרִישׁ לְבָנִים. 
## 
## 
## איך על תבל: (ש"פ)
אֵיךְ עַל תֵּבֵל תָּשִׁית חָמָס וַעֲלֵי יָמִים תָּסוּר לָלוּן
דֹּם כִּי הֵלֶךְ אַתָּה תּוֹכָהּ וּכְאֹרֵחַ נָטָה לָלוּן. 
## 
## 
## את רגלך: (ש"פ)
אֶת רַגְלְךָ פַּלֵּס עֲלֵי תֵּבֵל צוֹעֵד וְדָע כִּי חִישׁ תְּהִי מוֹעֵד 
מִבֵּין קְהַל חַיִּים אֱלֵי בַּיִת מֵאָז לְכָל הַיְקוּם לְבַד מוֹעֵד. 
## 
## 
## אשרי משכיל: (ש"פ)
אַשְׁרֵי מַשְׁכִּיל יָמֹד בִּלְבַב הַשְׂכֵּל בִּשְׁאוֹל אֶת מִדּוֹתָיו
יָבִין כִּי שָׁם יֶאְרֶה פִּרְיֵי רֹעַ מַעֲשָׂיו גַּם מִדּוֹתָיו
אוֹ שָׁם יָסוּךְ שֶׁמֶן צִדְקוֹ יֵרֶד לוֹ עַל פִּי מִדּוֹתָיו. 
## 
## 
## מאד נוקר: (ש"פ)
מְאֹד נוֹקַר אֲשֶׁר לוֹ עוֹז בְּצוּרוֹ יְמֵי חַיָּיו וּבִלְבָבוֹ מְסִלּוֹת
וְנָטָה מִנְּתִיב עָוֶל וְיִשֵּׁר לְבֵית צֶדֶק וְתֻמָּה לוֹ מְסִלּוֹת. 
## 
## 
## מה סכלו: (שפ"א)
מָה סָכְלוּ אִישִׁים אֲשֶׁר תֵּבֵל לָהֶם לְאִשָּׁה מָהֲרוּ מָהֹר
תִּקְרָא בְּעָלֶיהָ אֱלֵי שַׁחַת לִשְׁכֹּן וְהֵמָּה מָהֲרוּ מָהֹר
אֵין זֶה לְבַד סַנְוֵר מְאַחֵז עֵין לִבָּם וְלִמְאֹד נִמְהֲרוּ מָהֹר. 
## 
## 
## הררים יחשבו: (שפ"א)
הֲרָרִים יַחְשְׁבוּ נַפְשָׁם מְלָכִים בְּרֹב חֵילָם וְעַל אֶרֶץ מְצוּקִים
וְיֶלֶד הַזְּמָן הוֹפְכָם כְּרֶגַע וְתַחְתָּם יַעֲמִיד הָרֵי מְצוּקִים. 
## 
## 
## נטע אלהים: (שפ"א)
נָטַע אֱלֹהִים עַל פְּנֵי תֵּבֵל נֶטַע תְּנוּבוֹתָיו מְאֹד מָרוּ
אֹתָם בְּלִי יָד יִהְיוּ אֹרִים שָׂטִים אֲשֶׁר חֻקָּיו וּפִיו מָרוּ. 
## 
## 
## שרתי משל: (שפ"א)
שַׁרְתִּי מֹשֵׁל שִׂיאוֹ עַד רוֹם וּכְקֶצֶף עַל מַיִם נִדְמֶה
פִּתְאֹם הוּצָא מִבֵּית מִדּוֹת וּלְכוֹס מִדְבָּר הַיּוֹם נִדְמֶה. 
## 
## 
## אשר חומות: (שפ"א)
אֲשֶׁר חוֹמוֹת וְחֵל שָׁתוּ סְבִיבָם הֱיוֹתָם מִקְּרֵה יָמִים נְצוּרִים
לְעֵינַי הָלְכוּ הַיּוֹם בְּשִׁבְיָה וְהִנֵּה אַרְמְנוֹתֵיהֶם נְצוּרִים. 
## 
## 
## בני כסל: (שפ"א)
בְּנֵי כֶּסֶל חֲצוֹת לַיִל יְשֵׁנִים וּמִשֵּׁנָה בְּנֵי שֵׂכֶל נְעוּרִים
יְחַלּוּ אֶת פְּנֵי הָאֵל וְאוּלַי יְהִי נֹשֵׂא עֲוֹן יֵצֶר נְעוּרִים. 
## 
## 
## כל איש אשר דבק: (שפ"ב)
כָּל אִישׁ אֲשֶׁר דָּבַק בְּיִרְאַת אֵל הִטָּה שְׁלוֹמִים לוֹ כְּמוֹ נָהָר
וּבְיוֹם אֲשֶׁר הוּשַׁב לְאַדְמָתוֹ הִבִּיט לְאוֹר צוּרוֹ וְגַם נָהָר. 
## 
## 
## אם תלדות: (שפ"ב)
אִם תֹּלְדוֹת יָמִים לְהָרַע נוֹעֲדוּ עָלַי וְלַכְאִיב אֶת לְבָבִי נוֹסְדוּ
אָרוּץ לְהִשָּׂגֵב בְּמִבְצָר מִיְּרֹא הָאֵל יְסוֹדָיו עַל צְדָקוֹת נוֹסְדוּ. 
## 
## 
## כל זד לבבו: (שפ"ב)
כָּל זֵד לְבָבוֹ יַחֲשֹׁב רָעָה תָּמִיד וְגַם גּוּפוֹ בְּחֵטְא נִטְמָא
יִקְדַּשׁ בְּמֵי טֹהַר וְיִתְקַדֵּשׁ אֶל יוֹם בְּגוּשׁ עָפָר יְהִי נִטְמָה. 
## 
## 
## היש תקוה: (שפ"ב)
הֲיֵשׁ תִּקְוָה לְמִי חָלְפוּ בַּחוּרוֹתָיו וְכֹחוֹ נָס 
הֲיוֹחִיל טוֹב וְאוֹר עֵינוֹ מְאֹד כָּהָה וְלֵחֹה נָס. 
## 
## 
## נבכה ונספק: (שפ"ב)
נִבְכֶּה וְנִסְפֹּק כַּף עֲלֵי יָרֵךְ לְרֹב פֶּשַׁע וְכִי יַלְדֵי תְּמוּתָה נָחְנוּ
נוֹחִיל לְהִמָּשֵׁךְ בְּתוֹךְ תֵּבֵל וְלֹא נֵדַע הֲכִי גֵּרִים בְּתוֹכָהּ נָחְנוּ. 
## 
## 
## עיני שכל: (שפ"ב)
עֵינֵי שֵׂכֶל פָּקְחָה נִרְדָּם וּלְטֹשׁ לִרְאוֹת אָמְנָה שַׂרְעַף
אוּלַי תֹּאחֵז מֵעֵץ חַיִּים יוֹם תִּסְחַר אֶל עָפָר סַרְעַף. 
## 
## 
## אל תהיה: (שפ"ב)
אַל תִּהְיֶה חוֹמֵד שְׂבַע יָמִים לָצוּד נְפָשִׁים יַעֲטֶה שַׂקּוֹ
יָצוּר צְרוֹרוֹ מִלְּקוֹחַ קָט שֹׁחַד וְלָרֹב יִפְתַּחָה שַׂקּוֹ. 
## 
## 
## הכן עשה: (שפ"ג)
הִכֹּן עֲשֹׂה אֶת רְצוֹן אֵל אֹכֵל וְלוֹבֵשׁ עֲדָנִים
תִּזְכֶּה לְטֹבוֹת צְפוּנוֹת וּרְווֹת בְּמֵימֵי עֲדָנִים. 
## 
## 
## בפשע האנוש: (שפ"ג)
בְּפֶשַׁע הָאֱנוֹשׁ רַבּוּ סְכָלִים וְגַם מָשְׁלוּ בְּצַדִּיקִים עֲוִילִים
וּמָלְכוּ עַל בְּנֵי חוֹרִים עֲבָדִים וְיָשֹׂרוּ עֲלֵי שָׂבִים עֲוִילִים. 
## 
## 
## מי מבני שכל: (שפ"ג)
מִי מִבְּנֵי שֵׂכֶל יְהִי מַאֲמִין בִּזְמָן אֲשֶׁר עִקְּשׁוּת לְכֹל עוֹלֵל
עַד יִרְהֲבוּ נִקְלִים בְּנִכְבָּדִים חִנָּם וְגַם יִלְעַג לְשָׂב עוֹלֵל
שָׁפָל מְאֹד הוּרַם לְזֹאת קַרְנוֹ כָּל רָם בְּגוּשׁ עָפָר יְהִי עוֹלֵל
אַךְ רַע וּמַר מִזֹּאת אֲסוֹנִים כִּי בָּצְרוּ וְהַיְּקוּם עוֹלְלוּ עוֹלֵל. 
## 
## 
## סקל מפחד: (שפ"ג)
סִקֵּל מְפַחֵד אֶת נְתִיבָיו אֶל מָכוֹן אֲשֶׁר נָבָר וְגַם פִּנָּה
רַגְלוֹ לְבַל תִּגֹּף בְּאַבְנֵי חֵטְא אוּלַי יִהְיֶה שָׁמָּה לְרֹאשׁ פִּנָּה. 
## 
## 
## יסר אנוש: (שפ"ג)
יַסֵּר אֱנוֹשׁ גֵּאֶה וְהַרְאֵהוּ אִישׁ מִתְּמוֹל מָשַׁל עֲלֵי פָּלֶךְ 
וַיַּהֲלֹךְ הַיּוֹם מְשָׁאֵל פַּת לֶחֶם וְיָדוֹ מַחֲזִיק פָּלֶךְ. 
## 
## 
## מה בערו: (שפ"ג)
מָה בָּעֲרוּ אִישִׁים נָתְנוּ בְּהוֹן צוּרָם 
לוּ חָכְמוּ רָצוּ לַעֲשׂוֹת רְצוֹן צוּרָם
יִהְיֶה לְמִפְלָט יוֹם בַּלּוֹת שְׁאוֹל צוּרָם. 
## 
## 
## כמה פגע: (שפ"ד)
כַּמֶּה פֶּגַע חָשׁ אֵל חוֹטֵא יֹשֵׁב תַּחַת צִלֵּי קֹרוֹת
וִירֵא הָאֵל יֹשֵׁב מִדְבָּר נוֹרָא נִצַּל מִכָּל קֹרוֹת. 
## 
## 
## לא מצאה: (שפ"ד)
לֹא מָצְאָה יַד אִישׁ בְּיוֹם עֶבְרָה חַיִל בְּכָל חַיִל אֲשֶׁר רִבָּה
יוֹם גֵּרְשׁוּ אֹתוֹ מְיֻדָּעָיו מִגֵּו עֲדֵי יֶלֶד אֲשֶׁר רִבָּה.
## 
## 
## אם הזמן: (שפ"ד)
אִם הַזְּמָן יִצְחַק לָךְ, אַל תְּהִי מַאְמִין, / אוֹ אִם יְהִי רוֹקֵד – כִּי אוֹתְךָ רִמָּה!
רֶשֶׁת לְבָבוֹת הוּא עִמָּךְ, וְלֹא יִרְגַּע / עַד כִּי יְהִי מֵשִׁיב אֶת גּוּפְךָ רִמָּה.
## 
## 
## עלי מה ישכחה: (שפ"ד)
עֲלֵי מָה יִשְׁכַּחָה גֶּבֶר תְּבוּסַת זְמָן רָע עַד יְכַחֶשׁ בּוֹ שְׁאֵרוֹ
וְעַצְמוֹ יִהְיֶה רָקָב בְּשַׁחַת וְלָרִמָּה יְהִי סֵבֶר שְׁאֵרוֹ. 
## 
## 
## כל הון: (שפ"ד)
כָּל הוֹן וְאִם יָקָר יוֹם מָוְתָה שֶׁמֶץ
אַךְ אִם לְאֵל תַּלְוֵהוּ לֹא יְהִי שֶׁמֶץ. 
## 
## 
## שלו מדמה: (שפ"ד)
שָׁלֵו מְדַמֶּה כִּי בְּתַחְבֻּלוֹת סִבֵּב לְנַפְשׁוֹ שֶׁיְּהִי שֹׁקֵט
מִקּוּם זְמָן גּוּרָה לְמַעַן כָּל שַׁאֲנָן בְּיוֹם יָקוּם יְהִי שֹׁקֵט. 
## 
## 
אל נֹא תחשב: (שפ"ה)
אַל נָא תַּחְשֹׁב מַלְבּוּשׁ נֹעַר עִמְּךָ יִהְיֶה לָעַד שֹׁקֵד
גּוּר מִיָּמִים אֵין חֵפֶץ בָּם יָחוּשׁוּ גַּם יָנֵץ שָׁקֵד. 
## 
## 
## נבער אשר: (שפ"ה)
נִבְעָר אֲשֶׁר לָפִיק רְצוֹן תֵּבֵל יָרוּץ וְאֶת עָבְדָהּ יְהִי שִׁכְמוֹ
פֶּשַׁע יְאַלֶּם לוֹ וְהִיא תָּשִׂים כָּל עֵת אֲלֻמֹּתָיו עֲלֵי שִׁכְמוֹ.
## 
## 
## אדם בתוך: (שפ"ה)
אָדָם בְּתוֹךְ עוֹלָם כְּמוֹ אוֹרֵג / יֶאְרֹג – וְאַךְ יָמָיו כְּמוֹ תִקְוָה –
אָכֵן בְּיוֹם אוֹתָהּ יְהִי מַשְׁלִים – / לֹא יִהְיֶה לוֹ בַּחֲיוֹת תִּקְוָה.
## 
## 
## אראה תבל תלד: (שפ"ה)
אֶרְאֶה תֵּבֵל תֵּלֵד בָּנִים עַד כָּאָרֶץ רָמוֹשׂ תִּרְמֹשׂ
וּתְשַׁכֵּל אֶת נַפְשָׁהּ מֵהֶם עַד כֶּעָפָר אֹתָם תִּרְמֹס. 
## 
## 
## מה בצע כי: (שפ"ה)
מָה בֶּצַע כִּי תִּלְבַּשׁ מֶשִׁי וּפְעָמֶיךָ תִּנְעַל תָּחַשׁ
הָעֵת תִּרְכַּב מַסְלוּל עָוֶל וַעֲלֵי מִרְמָה רַגְלְךָ תָּחָשׁ. 
## 
## 
## איך תאהב: (שפ"ה)
אֵיךְ תֶּאֱהַב תֵּבֵל וְהִיא תַּשְׁפִּיל מֶלֶךְ וְעַבְדּוֹ תַּעֲמִיד תַּחְתָּיו
גַּם תַּחֲרִיב אַרְמוֹן וּבֵית רֶפֶת בָּקָר תְּשַׁו לִפְנֵי אֱנוֹשׁ תַּחְתָּיו
עַל כֵּן פְּקַח עַיִן וְדַע כִּי עַל גּוּפְךָ יְהִי מָחָר אֲשֶׁר תַּחְתָּיו.
## 
## 
## סוף כל אנוש: (שפ"ו)
סוֹף כָּל אֱנוֹשׁ מָוֶת, וְכִלָּיוֹן / יִשְׁלַט בְּכָל נוֹצָר עֲדֵי תֻמּוֹ –
עַל כֵּן יְרָא הָאֵל, לְמַעַן אֵין / נֵזֶר לְרֹאשׁ גֶּבֶר לְבַד תֻּמּוֹ.
## 
## 
## קח לך דבר: (שפ"ו)
קַח לְךָ דְּבַר עוֹלָם אֲשֶׁר אַתְּ בּוֹ וּרְאֵה זְמָן מָתוֹק לְמַר הוֹפֵךְ
מִפִּי אֲשֶׁר נִסָּה פְּעָלָיו וַיִּסְפֹּר חֲרוּזֵיהֶם כְּמוֹ נֹפֶךְ. 
## 
## 
## בראות אנשים: (שפ"ז)
בִּרְאוֹת אֲנָשִׁים מְנָתָם שָׂמוּ אֲשִׁישָׁה וְאֶשְׁפָּר
לִבִּי אֲפַתֶּה בְּפִתֵּי לֶחֶם וְאִיטַב וְאֶשְׁפָּר. 
## 
## 
## אל תצרה: (שפ"ז)
אַל תֵּצְרָה יוֹם חֹק טַרְפְּךָ יְהִי נִבְצָר וַתַּהֲלֹך שׁוֹלָל אָנֶה וְגַם אָנָה
כַּמָּה בְּעֶרֶב לָן בֶּכִי וְלַבֹּקֶר רִנָּה וְצָחַק פֶּה אֶמֶשׁ מְאֹד אָנָה. 
## 
## 
## לא אהיה: (שפ"ז)
לֹא אֶהְיֶה מֹכֵר יְקָר נַפְשִׁי לָעַד בְּפַת לֶחֶם וּמֵי אֶשְׁכֹּל
כִּי מַאֲכַל עָפָר יְהִי טוֹב לִי מֵהֶם וְאֶת נַפְשִׁי מְאֹד אֶשְׁכֹּל. 
## 
## 
## לבית עשיר: (שפ"ז)
לְבֵית עָשִׁיר תְּהִי מַשְׁכִּים וְתִשְׁכַּח אֲשֶׁר חִישׁ אָהֳלוֹ יִשְׁכֹּן בְּלִי לוֹ
הֲלֹא הִנּוֹ כְּשׁוֹר יַרְבֶּה תְּבוּאוֹת וּמֵהֶם מִלְּבַד יֹאכַל בְּלִילוֹ. 
## 
## 
## נטוש תאוה: (שפ"ח)
נְטוֹשׁ תַּאֲוָה אֲחִי שֵׂכֶל וְהַשִּׂמְחָה הֱיֵה בּוֹעֵל
וְאַל תַּחְמֹד הֲדַר תֵּבֵל בְּיוֹם לָהּ תִּהְיֶה בּוֹעֵל 
וְהִיא תָּמִיד תְּכַבֵּדְךָ לְמַעַן בָּהּ תְּהִי בּוֹעֵל. 
## 
## 
## לעג לאשר: (שפ"ח)
לְעַג לַאֲשֶׁר מְנָתוֹ שָׂם שְׁמֵנָה וּמַאֲכָלוֹ לְבַד יִתֵּן בְּרִיאָה
וּמַחְסֶה שִׂים בְּצוּר נִשְׁבַּע בְּכִסְאוֹ לְבַל יִטֹּשׁ לְעוֹלָמִים בְּרִיאָה. 
## 
## 
## רום על בני איש: (שפ"ח)
רוּם עַל בְּנֵי אִישׁ מִדְּרֹשׁ חֵפֶץ וּשְׁאַל לְךָ מֵאֵל שְׁפַל בֶּרֶךְ
כִּי אֹתְךָ בַּצַּר יְהִי עֹנֶה גַּם בֵּיתְךָ לֹא יֶחְסַר בֶּרֶךְ. 
## 
## 
## אל נא תשים: (שפ"ח)
אַל נָא תָּשִׂים בִּדְרֹשׁ מִבֶּן עָפָר חֵפֶץ פִּיךָ גֹּאֵל
וּשְׁאַל מֵאֵל בִּלְבַד כִּי הוּא מִכּוּר עֹנִי כָּל רָשׁ גֹּאֵל. 
## 
## 
## מבין ורש: (שפ"ח)
מֵבִין וָרָשׁ כַּבֵּד אַךְ אִישׁ חַיִל סָכָל כָּל רֶגַע דָּךְ 
כִּי זֶה עָשִׁיר מֵאָוֶן רַק זֶה מֵרֶשַׁע גַּם נָלוֹז דָּךְ. 
## 
## 
## אם לי סבב: (שפ"ח)
אִם לִי סִבֵּב עָוֹן גָּלוּת גַּם מֵרִבְצִי חֵטְא הֵדִיחַ
בִּנְדוֹדִי יֵשׁ תַּמְרוּק פִּשְׁעִי גַּם טֶנֶף לֵב הוּא הֵדִיחַ. 
## 
## 
## שוטט קצות: (שפ"ט)
שׁוֹטֵט קְצוֹת עוֹלָם וְרֵד יַמִּים וּבְקַע לְךָ מִדְבָּר וְכָל הָרוֹת
עַד תֶּאֱחֹז יָדְךָ בְּצִיצִת רֹאשׁ חֶפְצְךָ וְהַלֵּילוֹת חֲשֹׁב הָרוֹת. 
## 
## 
## עשיר מכלול: (שפ"ט)
עָשִׁיר מִכְלוֹל לָבְשָׁה גַּם שֵׁשׁ וַהֲמוֹן חֵילְךָ כַּיּוֹם הָעֵז
וּצְאָה לִקְרַאת הַבִּין לִרְאוֹת אֵיכָה יִטְרֹף נָמֵר הָעֵז. 
## 
## 
## אמר לבבי: (שפ"ט)
אָמַר לְבָבִי הֲכִי עַל רְצוֹן אֵל נִבְרָא וְלֹא עַל רְצוֹנוֹ וְהוֹדָה
כִּי הוּא מְחוֹנֵן חֲפָצָיו כְּחֶפְצוֹ וְהִלֵּל לְזֹאת לוֹ לְבַדּוֹ וְהוֹדָה. 
## 
## 
## אם תחזה משכיל: (שפ"ט)
אִם תֶּחֱזֶה מַשְׂכִּיל פְּנֵי סָכָל חִלָּה מְאֹד רִיב בּוֹ וְהוֹכִיחַ
חַל אֶת פְּנֵי הָאֵל אֱמָר לוֹ כִּי הֵפִיק לְךָ חֶפְצְךָ וְהוֹכִיחַ.
## 
## 
## אני אוקיר: (שפ"ט)
אֲנִי אוֹקִיר כְּבוֹדִי מִשְּׁאֹל מֵאֱנוֹשׁ חַסְדּוֹ לְפִי רֶגַע וְעוֹנָה
אֲבָל מִמִּי יְהִי בָּן מָה בְּלִבִּי וְלֹא יִמְנַע שְׁאֵר וּכְסוּת וְעוֹנָה. 
## 
## 
## במעון אריה: (שפ"ט)
בִּמְעוֹן אַרְיֵה וּבְהַר נָמֵר גּוּרָה וּשְׁכֹן שָׂדֶה עִם זִיז
וּרְחַק מִבֵּית עָשִׁיר לָמֹץ מִיָּדוֹ שֹׁד כָּבוֹד אוֹ זִיז. 
## 
## 
## יחל רחמי: (שפ"ט)
יַחֵל רַחֲמֵי הַצּוּר אִלּוּ עַל צַוָּארְךָ צוּר חֶרֶב חָד
כִּי לֹא יַעֲזֹב מִנִּבְרָאִים הָיָה מַחֲסָם לַשַּׁחַת חָד. 
## 
## 
## שכן בצר: (ש"צ)
שֹׁכֵן בַּצַּר בָּטְחָה בָּאֵל נֹתֵן רָבִיד בִּמְקוֹם חוֹחַ
מֵנִיק מִצּוּר צוּפִים גַּם הוּא מוֹצִיא חִטָּה תַּחַת חוֹחַ
טַרְפְּךָ יָפִיק לְךָ בַּמֶּרְחָב גַּם עֵת תִּהְיֶה בִּכְלוּא חוֹחַ. 
## 
## 
## אשר נתן: (ש"צ)
אֲשֶׁר נָתַן לְשֶׂכְוִי בִּין וְדֵעָה וְשָׁת חָכְמָה וְגַם הַשְׂכֵּל בְּטוּחוֹת 
יְלַמֵּד הַנְּפָשׁוֹת הַנְּכֵאוֹת בְּיוֹם צָרָה הֱיוֹתָם בּוֹ בְּטוּחוֹת. 
## 
## 
## הנני גבר עתק: (ש"צ)
הִנְנִי גֶּבֶר עָתַק חַיִל וּמְאֹד כַּבִּיר מָצְאָה יָדוֹ 
אָכֵן בִּגְבֹר פִּשְׁעִי לִפְנֵי הָאֵל בַּכֹּל הוֹיָה יָדוֹ
וּבְמֵי חַסְדּוֹ יַשְׁקֶה אֹתִי כַּאֲשֶׁר יַשְׁקֶה הַיְאוֹר יָדוֹ. 
## 
## 
## יום לב יאש: (ש"צ)
יוֹם לֵב יָאַשׁ מִסּוּר רָעָה גַּם מִבּוֹא טוֹב בָּאֵל יִשָּׂא
אֶשְׁפֹּךְ שִׂיחִי לִפְנֵי גֹּחִי גַּם שִׂכְלִי לוֹ נַפְשִׁי יִשָּׂא
וּבְעֵין חַנּוֹת יַבִּיט אֵלַי וּבְחַסְדּוֹ חִישׁ פָּנַי יִשָּׂא
וּבְיוֹם יִפְקֹד הַיְקוּם לָתֵת חֻקָּם בָּרֹאשׁ רֹאשִׁי יִשָּׂא. 
## 
## 
## עיני בראות: (ש"צ)
עֵינִי בִּרְאוֹת דֶּרֶךְ עַוָּל צָלֵחָה לַמַּיִם כִּיּוֹר
כַּאֲשֶׁר לִבִּי בִּרְאוֹת נֶפֶשׁ צַדִּיק יָרְעָה לָאֵשׁ כִּיּוֹר. 
## 
## 
## לבבי יאהב: (שצ"א)
לְבָבִי יֶאֱהַב דַּלִּים וְלֹא יַחְמֹד הַבִּיט לְאִישׁ דָּשֵׁן וְכֹסֶה
וְיוֹם רָעָב וְעֵירֹם הֵן כְּבוֹדִי לְנַפְשִׁי יִהְיֶה מַאֲכִיל וְכֹסֶה. 
## 
## 
## לו כהתה: (שצ"א)
לוּ כָּהֲתָה עֵינִי תְּאַב אֶל פַּת לֶחֶם וְתַם כֹּחִי וְנָס לֵחִי
לֹא אֶשְׁפְּכָה לִפְנֵי אֱנוֹשׁ נוֹכֵל אֶת דַּם יְקָר פָּנִים וּמֵי לֶחִי. 
## 
## 
## איך תשכחה: (שצ"א)
אֵיךְ תִּשְׁכַּחָה צוּר יָחְנְךָ חִנָּם וַתַּעֲמֹד מִבֶּן אֱנוֹשׁ לִשְׁאוֹל
מֵאֹצְרֹתָיו מַאֲכִיל אֹתְךָ גַּם הוּא יְשׁוֹבֵב גּוּפְךָ לִשְׁאוֹל. 
## 
## 
## ביום תירא: (שצ"א)
בְּיוֹם תִּירָא הֱיוֹת חֶרְפָּה לְרָעָב וְיֹאחֲזוּךָ לְצִמָּאוֹן מְגוּרוֹת
דְּעֶה כִּי אֹצְרוֹת אֵל לֹא יְתֻמּוּן וְגַם לֹא יִשְׁלְמוּן לָעַד מְגוּרוֹת. 
## 
## 
## אם יאמר לך: (שצ"א)
אִם יֹאמַר לְךָ עָתַק חַיִל מִשֹּׁד עָשְׁרִי הָחִישָׁה מֹץ
לֹא תֹּאבֶה לוֹ כִּי חִישׁ יֵלֵךְ כַּאֲשֶׁר לִפְנֵי הָרוּחַ מֹץ. 
## 
## 
## אם תחזה תבל: (שצ"א)
אִם תֶּחֱזֶה תֵּבֵל תְּרוֹמֵם יַד אֲחִי סִכְלוּת וְתַשְׁכִּינוֹ עֲלֵי עָשׁ מַעְלָה
אַל תִּשְׁאֲלָה הוֹנוֹ וְדַע כִּי סִלְּפָה צֶדֶק בְּהַעֲלוֹתוֹ וְלִמְאֹד מָעֲלָה. 
## 
## 
## הבה מידעי: (שצ"א)
הָבָה מְיֻדָּעִי וְדָמֵינוּ נִשְׁתֶּה וְאֶת כָּל הַשְּׁאֵר נוֹכֵל
אוּלַי נְהִי מֵתִים וּמֵי פָּנִים לֹא נִשְׁפָּכָה לִפְנֵי אֱנוֹשׁ נוֹכֵל. 
## 
## 
## אל נא תשאל: (שצ"ב)
אַל נָא תִּשְׁאַל מִבֶּן עָפָר כִּי כָּמוֹךָ אֶרֶץ יִנְעָל
וּשְׁאַל מִמִּי פְּתַח חַסְדּוֹ בִּפְנֵי שֹׁאֵל עַד לֹא יִנְעַל. 
## 
## 
## אמת עשר: (שצ"ב)
אֱמֶת עָשִׁיר אֲשֶׁר יִשְׂמַח בְּחֶלְקוֹ וְיִגְעַל הוֹן אֲשֶׁר יֵעָדֵף וְיִסְרַח
וְלֹא יִקְנֶה עֲלֵי תֵּבֵל לְבַד תֹּם אֲשֶׁר לֹא יִהְיֶה חֹבֵל וְיִסְרַח. 
## 
## 
## שם הזמן: (שצ"ב)
שָׂם הַזְּמָן הָרָע מְגַמָּתוֹ אֶל מַעֲלַת הוֹנִי עֲדֵי סָפְתָה
זָמַם עֲשֹׂה כָּזֶה לְהוֹד מַעֲלַת נַפְשִׁי וְלֹא יָכֹל אֲבָל סָפְתָה. 
## 
## 
## אני אגאה: (שצ"ב)
אֲנִי אֶגְאֶה בְּאָכְלִי רָז וְלָבְשִׁי כְּסוּת לֹא יַחְמְדוּ אֹתָהּ עֲרוּמִּים
לְמַעַן בָּהּ אֱנוֹשׁ אֹהֵב נְכֹחָה וְלֵב לֹכֵד בְּעָרְמָתוֹ עֲרוּמִים. 
## 
## 
## מי לא האזין: (שצ"ב)
מִי לֹא הֶאֱזִין אֶל קוֹל מַשְׂכִּיל וַעֲצַת מֵבִין לִבּוֹ פָּרָע
וַיְשַׁחֵר אֶת שַׁעֲרֵי עָשִׁיר רֹאשׁוֹ מִסּוּת חֶסֶד פָּרָע. 
## 
## 
## לא אחמד: (שצ"ב)
לֹא אֶחֱמֹד זָהָב בְּתוֹךְ הַכִּיס וְכֶסֶף תּוֹךְ צְרוֹר 
כִּי יָקְרָה נַפְשִׁי וְחָשְׁבָה כֹּל בְּמַרְגֵּמָה צְרוֹר. 
## 
## 
## תפר עצל: (שצ"ב)
תְּפֹר עָצֵל קְצוֹת צִיָּה בְּמִדְבָּר כְּמוֹ יִתְפֹּר אֱנוֹשׁ שִׂפְתֵי קְלָעִים
וְאַל תִּשְׁאַל לְבַד מֵאֵל וְטַרְפְּךָ יְבוֹאֲךָ וְלוּ תּוֹךְ כַּף קְלָעִים. 
## 
## 
## אל תחמד איש: (שצ"ג)
אַל תַּחְמֹד אִישׁ כָּמַס חַיִל וּכְחוֹל הַיָּם קִנְיָן קִוָּה
כִּי אֵין לוֹ בּוֹ בִּלְתִּי טַרְפּוֹ גַּם כָּמוֹךָ לָאֵל קִוָּה.
## 
## 
## סוד האמת: (שצ"ג)
סוֹד הָאֱמֶת גִּלּוּ שְׂעִפַּי לִי וּלְאַט הֱבִינַנִי לְבָבִי רָז
כִּי יוֹם תְּמוּתָתִי חֲיוֹתִי וּשְׂכָרִי יְהִי שָׁמֵן וְגוּפִי רָז. 
## 
## 
## לבבי עד מאד: (שצ"ג)
לְבָבִי עַד מְאֹד יִכְבַּד בְּיוֹם בּוּז וְיִתְכַּבֵּד הֲגוֹ פִּידוֹ בְּיוֹם רֵישׁ
וְיוֹם חַיִל תְּהִי קֹנֶה יְמִינוֹ לְכָל דּוֹד נֶעֱצָב יֹאמַר עֲלֵה רֵשׁ. 
## 
## 
## חילי זמן: (שצ"ג)
חֵילִי זְמָן הָרָע בְּעֵת נֶהְפַּךְ עָלַי כְּצַר שׁוֹבֵב וְגַם שִׁשָּׁא
אָכֵן יְמִינִי מִמְּעַט הִשְׁאִיר חִמֵּשׁ לְמֵרֵעַי וְגַם שִׁשָּׁה. 
## 
## 
## מודה לאל: (שצ"ג)
מוֹדֶה לָאֵל עַל חֹק טַרְפּוֹ אִם קָט אִם רַב לִבּוֹ שָׁכֵן
גַּם עֹצֵם עֵין שִׂכְלוֹ מִשּׁוּר מַשְׂכִּית עוֹלָם בֶּטַח שָׁכֵן. 
## 
## 
## יחידתי תני: (שצ"ג)
יְחִידָתִי תְּנִי מַחֲסֵךְ בְּצוּרֵךְ בְּיוֹם צָרָה וְאַל נָא תַּעֲרוֹצִי
וְאִם בָּטְחוּ בְּנֵי חַיִל בְּחֵילָם בְּצוּר בִּטְחִי וּמֵהֶם תַּעֲרוֹצִי. 
## 
## 
## מכתם אמרים: (שצ"ג)
מִכְתָּם אֲמָרִים עֹבְרֵי דֶּרֶךְ מֹשֵׁךְ וְאוֹסֵר כָּל אֱנוֹשׁ נֶחְפָּז
חִוָּה בְּלִי לָשׁוֹן נְתִיב מוּסָר לָכֶם וּמִסְפָּרוֹ כְּמִסְפַּר פָּז. 
## 
## 
## יום אלבשה: (שצ"ד)
יוֹם אֶלְבְּשָׁה חִיל מֵחֲמַת צָרִי גַּם מִיְּרֹא חַרְבּוֹ מְאֹד אֶפְעֶה
אַזִּיל בְּפִי עֵטִי חֲמַת רַעְיוֹן וּתְמוֹתְתֵהוּ מִלְּשׁוֹן אֶפְעֶה.
## 
## 
## כמה שכן: (שצ"ד)
כַּמָּה שֹׁכֵן בִּקְצֵה עוֹלָם וּלְקָצֵהוּ אִמְרוֹ אָרָח
יִרְקַח בֹּשֶׂם שִׁירוֹ בִּפְאַת מִזְרָח וּבְיָם רֵיחוֹ אָרָח.
## 
## 
## כעיט יצפצף: (שצ"ד)
כָּעֵיט יְצַפְצֵף עֵט וְיֹאמַר, כִּי / מִצּוּר חֲרָבוֹת בֶּאֱנוֹשׁ אָדוֹן,
יַלְבִּין דְּיוֹ פִי אֶת שְׁחוֹר כֶּסֶל / פֶּתִי, וְאוֹתוֹ יִתְּנָה אָדוֹן.
## 
## 
## כמר על הכפר: (שצ"ד)
כְּמֹר עַל הַכְּפֹר הַבֵּט דְּיוֹ עַל כְּתָב סֹפֵר אֲשֶׁר כָּל לֵב בְּחָרוֹ
וְהַדִּבֵּר כְּמִפִּי אֵל לְמַעַן בְּכוּר הַבִּין וְהַשֵּׂכֶל בְּחָרוֹ. 
## 
## 
## דבש מוסר: (שצ"ד)
דְּבַשׁ מוּסָר רְדֵה לְךָ מִשְּׂפַת כָּל נְבוֹן לַחַשׁ וְשִׁיר פֶּתִי וְרֵק דָּד
וּמִפִּיהוּ יְנַק חֶלְבֵי תְּעוּדָה בְּעוֹד יָשִׂים לְשֹׁנוֹ לְךָ כְּמוֹ דָד.
## 
## 
## משכית השיר: (שצ"ה)
מַשְׂכִּית הַשִּׁיר / הַבֵּט, אֵיכָה / אָמָּן בַּפָּז / אוֹתָם הִדְבִּיק,
אִלּוּ גַלְגַּל / יָרוּץ לַשִּׂיג / הוֹדָם – אוֹתָם / עַד לֹא הִדְבִּיק.
## 
## 
## פאת עולם: (שצ"ה)
פְּאַת עוֹלָם יְאַחֵז שִׁיר נְבוֹנִים וְיָבוֹא מִבְּלִי צִיִּים וְאִיִּים
יְתַנּוּ שֹׁכְנֵי עִי בּוֹ זְמִירִים וְרִנָּה יִפְצְחוּ צִיִּים וְאִיִּים.
## 
## 
## קרא נא: (שצ"ה)
קְרָא נָא אֶת נְעִים שִׁירִי עֲלֵי אִישׁ אֲשֶׁר חֹלֶה בְּאִוַּלְתּוֹ וְיֶחִי
וְשִׂים אֹתוֹ עֲלֵי נִקְבָּר בְּאַשְׁמַן כְּסִילוּתוֹ וְחִישׁ יָקִיץ וְיֶחִי. 
## 
## 
## מחץ לשון: (שצ"ה)
מֵחֵץ לְשׁוֹן הַנְּבוֹנִים מַשְׂכִּיל יְפַחֵד וְיֵחָת
כִּי בּוֹ יְכֻתַּת גְּאוֹן כָּל גֵּאֶה בְּלִי בִּין וְיֵחָת.
## 
## 
## קח נא מפי: (שצ"ה)
קַח נָא מִפִּי מוֹרֶה צֶדֶק תּוֹרָה וּזְנַח חָכְמָה זָרָה
כִּי יֶשׁ פֶּרִי נִצָּב לָזֹאת אַךְ זֹאת כַּמֹּץ רוּחַ זָרָה. 
## 
## 
## לבות בני בין: (שצ"ה)
לִבּוֹת בְּנֵי בִּין עוֹפְפוּ אֶל שִׁיר נָעִים לְהִתְבּוֹנֵן יְקָר חִנָּם
יִמָּכְרוּ מֵהֶם בְּנֵי חוֹרִים וַיַּעְבְּדוּם שָׂרֵי זְמָן חִנָּם. 
## 
## 
## על מה ידאג: (שצ"ה)
עַל מָה יִדְאַג גֶּבֶר מַשְׂכִּיל לִזְמָן עָלָיו רָעָה חֹרֵשׁ
מִלֵּב יִמְשֶׁה שֹׁהַם אֹמֶר וּבְיַד לָשׁוֹן אֹתוֹ חֹרֵשׁ
וּבְצֵל מַטַּע מַדַּע יֶחְסֶה יוֹם תֵּת מַחְסָם אִישִׁים חֹרֶשׁ. 
## 
## 
## השיר יפקח: (שצ"ו)
הַשִּׁיר יִפְקַח עֵינֵי עִוֵּר וּלְאַט יִגְלֶה אָזְנֵי חֵרֵשׁ
תּוֹךְ סוֹד שָׁרִים הוּא שַׁעֲשׁוּעִים וּבְסוֹד שָׂרִים בִּלְבַד חֶרֶשׁ. 
## 
## 
## בעט ספר: (שצ"ו)
בְּעֵט סֹפֵר יְהִי עֹשֶׂה אֲחִי בִּין אֲשֶׁר לֹא יַעֲשֶׂה גִּבּוֹר בְּחֶרֶב
וּמִפִּיהוּ יְהִי מַזִּיל מְטַר בִּין בְּיוֹם כֶּסֶל יְהִי חַרְחֻר וְחֶרֶב. 
## 
## 
## נטוי גרון: (שצ"ו)
נְטוּי גָּרוֹן אֲחִי שֵׂכֶל מְהַלֵּךְ וְאַט עִכֵּס בְּרֶגֶל בִּין וְגַם טָף
עֲדֵי קָמוּ לְפָנָיו כָּל יְשִׁישִׁים וְנֶחְבָּאוּ אֲחֵי נֹעַר וְגַם טָף. 
## 
## 
## קח לך שירים: (שצ"ו)
קַח לְךָ שִׁירִים מָתְקוּ מִצּוּף לֹא נִשְׁמְעוּ מִפִּי יֵצֶר
יַרְחִיבוּ אֶת צַעַד פֶּתִי יוֹם מִלֶּכֶת בַּבִּין יֵצֶר
מִנְחָה הֵמָּה מִפִּי רַעְיוֹן וּתְשׁוּרַת בִּין מֵאֵת יֵצֶר. 
## 
## 
## מה טוב קנה: (שצ"ו)
מָה טוֹב קָנֶה שֵׂכֶל יַקְנֶה וּבְאֵין לָשׁוֹן חֶרֶשׁ יָלִיץ 
צֶדֶק לִבְנֵי יֹשֶׁר יַגִּיד תָּמִיד גַּם לַלֵּצִים יָלִיץ. 
## 
## 
## מה טוב חרש: (שצ"ו)
מָה טוֹב חֵרֵשׁ מֵבִין חִידוֹת אִלֵּם וּבְפִיו צַר יָרֹעַ
וּבְרֹק שִׁנָּיו יֵיטִיב לַטּוֹב גַּם אֶל כָּל רַע בּוֹ יָרֹעַ. 
## 
## 
## ילד בלי שם: (שצ"ז)
יֶלֶד בְּלִי שֵׁם אִם יְהִי רָץ אַחֲרֵי בִּין וְהוּא לוֹ יִהְיֶה יָחַשׂ
טוֹב מִיְּלִיד שַׂר אַחֲרֵי עֵינָיו יִתּוּר וּבַכֶּסֶל לְבַד יָחָס. 
## 
## 
## עלם משכיל: (שצ"ז)
עֶלֶם מַשְׂכִּיל יָתוּר אַחַר חָכְמָה עַד כִּי אֹתָהּ יָקִיץ
וּבְכָל רֶגַע יֹסִיף לֶקַח עַד קֵץ חָתוּם דֵּעוֹ יָקִיץ 
אָז יָמִית כָּל עֵרֵי כֶּסֶל וִישֵׁנֵי בִּין פִּיהוּ יָקִיץ. 
## 
## 
## כמה מכתב: (שצ"ז)
כַּמָּה מִכְתָּב יִחַדְּ עָלָיו אֹהֵב אַךְ עֵין חוֹמֵד יִשְׁעֶה
חֵרֵשׁ יִשְׁמַע צַחוֹת פִּיהוּ גַּם הָעִוֵּר אֵלָיו יִשְׁעֶה
שֹׁמְעוֹ נֶצַח לֹא יֹאמַר עַל אֹמְרוֹ מִנִּי רֶגַע יִשְׁעֶה. 
## 
## 
## איש יהיה משכיל: (שצ"ז)
אִישׁ יִהְיֶה מַשְׂכִּיל בְּכָל מַדָּע וְסֵפֶר יֶחֱזֶה
נִפְתָּל יְהִי עִם עָשׁ וּבֵית שֶׁמֶשׁ לְבָבוֹ יֶחֱזֶה. 
## 
## 
## לרגל אמרך: (שצ"ז)
לְרֶגֶל אִמְרְךָ תִּשָּׂאֲךָ עָשׁ עֲלֵי גַּבָּהּ וְסַהַר עַל כְּתֵפוֹ
וּבִגְלָלוֹ תְּהִי יוֹרֵד לְשַׁחַת וּמֵחַדְרֵי שְׁאוֹל תִּשְׁכֹּן כְּתֵפוֹ. 
## 
## 
## לבבות בין: (שצ"ז)
לְבִבוֹת בִּין בְּיוֹם מַדְוֵה פְּתַיּוּת אֹהֲבִי לַבֵּב
וּבָם תִּסְעַד לְבָבְךָ גַּם בְּנֵי חָכְמָה וְתֹם לַבֵּב. 
## 
## 
## אם תאצר: (שצ"ח)
אִם תֶּאֱצֹר חָכְמָה בְּגַנְזַכֵּי לִבְּךָ לְךָ טוֹב מִלְּשָׁמֶיךָ
כִּי בָּהּ תְּאַחֵז אֶת קְצוֹת הַהוֹד עַד יַעֲלֶה שִׂיאֲךָ לְשָׁמֶיךָ. 
## 
## 
## פני ספר: (שצ"ח)
פְּנֵי סֵפֶר וְעֵט וּדְיוֹ יְחַל אִישׁ וּפָנָיו יִהְיוּ כָּל יוֹם מְחֻלִּים
וּמִפִּיו יִמְשְׁכוּ רֵעָיו תְּרוּפָה וּמֶנְהוּ יִהְיוּ עָרָיו מְחֻלִּים. 
## 
## 
## אשרי כל סר: (שצ"ח)
אַשְׁרֵי כָּל סָר מִבֵּית לֵצִים וּשְׁמוֹ מִתּוֹךְ סִפְרָם מָחָה
וּגְבוּל דֵּעוֹ לִמְעוֹן בָּרִים יָצָא וּלְבֵית שֵׂכֶל מָחָה. 
## 
## 
## אבי אמר: (שצ"ח)
אֲבִי אֹמֶר יְהִי חוֹלֵשׁ בְּשֶׁלַח מַעֲנָיו מַטֶּה
וְשִׁלְטֵי פִּיו יְשִׁיבוּן חִישׁ בְּיָדָם חֵץ חֲנִית מַטֶּה
וְזָדוֹן צָץ יְהִי מַכְרִית בְּשִׁנֵּי עט וְכָל מַטֶּה. 
## 
## 
## שר ירים: (שצ"ח)
שָׁר יָרִים אֶת גַּאֲוַת שָׁפָל וּבְשִׁיר פִּיהוּ מֶלֶךְ נוֹסֵךְ
גַּם יַכְנִיעַ אֶת שִׂיא מֹשֵׁל וּלְבוּשׁ שֵׁפֶל עָלָיו נוֹסֵךְ
הִשָּׁמֵר לְךָ מֶנְהוּ כִּי צוּף נֹפֶת עִם רֹאשׁ תּוֹךְ פִּיו נוֹסֵךְ.
## 
## 
## מפי העט: (שצ"ח)
מִפִּי הָעֵט / עַל יַד מַשְׂכִּיל / נֹפֶת עִם רֹאשׁ / פֶּתֶן נָטָף,
טֶרֶם תִּפְתַּח / סִפְרוֹ – יוֹצִיא / לִקְרַאת אַפְּךָ / רֵיחַ נָטָף.
## מפי ספר: (שצ"ט)
מִפִּי סֵפֶר שָׁמְעָה חָכְמוֹת חוֹלְפִים וּשְׁעֵה אֶל חִין נִיבוֹ
וַחֲשֹׁב לֶקַח מֵאֵין עִנְיָן שֻׁלְחָן נִבְזֶה לֶאֱכֹל נִיבוֹ. 
## 
## 
## מבית ערומים: (שצ"ט)
מִבֵּית עֲרוּמִּים מִלְּבוּשׁ הַבִּין יְמֵי עוֹלָם שְׂרָד
וּנְטֵה לְאוֹרְגֵי שִׁיר וְאָז תִּלְבַּשׁ לְךָ בִּגְדֵי שְׂרָד. 
## 
## 
## עלי יד: (שצ"ט)
עֲלֵי יַד מַאֲמָר יִגְאֶה אֲחִי רֵישׁ בְּתוֹךְ אֶרֶץ וְיָרוּם עַל שְׂכִירָיו
וְיִשַּׁחוּ בְּנֵי עֹשֶׁר וְכֶסֶל עֲדֵי יִהְיוּ בְּעַל כָּרְחָם שְׂכִירָיו. 
## 
## 
## אחז העט: (שצ"ט)
אֱחֹז הָעֵט אֲשֶׁר כָּעֵיט יְצַפְצֵף עֲלֵי גִּנַּת כְּתָבוֹ אוֹ כְּמוֹ סוּס
וְאִם בִּקְרָב תְּעוּדָה בּוֹ תְּרוֹצֵץ אֲבָקְךָ לֹא יְשׁוּרוּן רֹכְבֵי סוּס. 
## 
## 
## נטה מעל: (שצ"ט)
נְטֵה מֵעַל אֲחִי עֹשֶׁר וְכֶסֶל לְבַב מַשְׂכִּיל בְּרֹב אִמְרוֹ יְסֻלֶּה
וְאַט מִפִּי אֱנוֹשׁ מִסְכֵּן וְחָכָם לְקַח לֶקַח בְּכֶתֶם לֹא יְסֻלֶּה. 
## 
## 
## אמרים מעצת: (שצ"ט)
אֲמָרִים מֵעֲצַת בָּרִים שְׁלוּלִים וּמִדַּעַת בְּנֵי בִּין יִהְיוּ עַד
אֱמֶת אַחַר בְּלוֹת יָמִים יְנוּבוּן וְיִחְיוּ אַחֲרֵי מָוֶת עֲדֵי עַד. 
## 
## 
## באה אל גן: (שצ"ט)
בֹּאָה אֶל גַּן שֵׂכֶל וּרְאֵה שִׂיחֵי בִּין אֵיךְ עָמְדוּ עֵרֶךְ
מֵהֶם תֶּאֱרֶה מֶגֶד מַדָּע לֹא יִהְיֶה לוֹ הַפָּז עֵרֶךְ
אֹתוֹ הִלְבִּישׁ הַחֵן בִּגְדוֹ גַּם שָׂם הַהוֹד עָלָיו עֵרֶךְ. 
## 
## 
## משכיל אשר: (ת')
מַשְׂכִּיל אֲשֶׁר אִזֵּן וְחִקֵּר אֶת שִׁירוֹ וּמִכָּל הָאֱנוֹשׁ פָּחַד
וַיֵּדְעָה כִּי מַאֲמָר מֵאֵין עִנְיָן כְּמוֹ רֶגֶל בְּלִי פַּחַד. 
## 
## 
## חמדה ערך: (ת')
חָמְדָה עֹרֵךְ שֻׁלְחַן מוּסָר גַּם לֶחֶם בִּין עָלָיו פֹּרֵשׂ
לֶאֱחֹז דַּרְכּוֹ עַד כָּל גֶּבֶר לִשְׁאֹל שִׂכְלְךָ כַּפּוֹ פֹּרֵשׂ. 
## 
## 
## אל תשת: (ת')
אַל תָּשֶׁת לֵב לִקְנוֹת חַיִל וֶהְיֵה חָכְמָה תּוֹכוֹ צֹרֵר
כִּי גִּיל תִּהְיֶה בִּלְבַב רֵעִים וּכְאֵב נֶעְכָּר בִּלְבַב צֹרֵר. 
## 
## 
## אם תאהב לזין: (ת')
אִם תֶּאֱהַב לָזִין חֲזוֹן אֹמֶר לְדִבְרֵי שִׁיר קְרָב
יִהְיוּ שְׁלָחִים לְךָ חֲרוּזֵיהֶם בְּיוֹם תַּעֲרֹךְ קְרָב. 
## 
## 
## חשב היטב: (ת')
חֲשֹׁב הֵיטֵב וְאַחַר כֵּן תְּדַבֵּר וְהָבֵן כִּי לְשׁוֹן כָּל אִישׁ כְּמוֹ קֵין
וּמִלֶּיךָ יְעוֹפְפוּ לְאָזְנָם וְלָהֶם לֹא יְהִי עוֹד לִבְּךָ קֵן. 
## 
## 
## אשר לפני: (ת')
אֲשֶׁר לִפְנֵי נְבוֹנִים שַׁח יְמִינוֹ עַל כְּסִיל רָמָה
וּמִתְגָּאֶה בְּיָם כֶּסֶל זְמַן אֹתוֹ בְּעֹז רָמָה. 
## 
## 
## אם יהיה ערב: (ת')
אִם יִהְיֶה עֵרֶב אֱנוֹשׁ תֹּם יִתֵּנָה הַשְׂכֵּל שְׁתִי
יָרוּץ בְּכָל כֹּחַ קְנוֹת חָכְמָה וְיִמְאַס לוֹ שְׁתִי. 
## 
## 
## רעים וערים: (ת"א)
רֵעִים וְעָרִים עֵת קְרֹא הַשִּׁיר כָּל אִישׁ יְהִי מַרְאֶה אֲשֶׁר תּוֹכוֹ
גִּיל יֶאֱזֹר לֵב זֶה וְיֵקַד לֵב זֶה מֵחֲמֹד אֹתוֹ בְּאֵשׁ תּוֹכוֹ. 
## 
## 
## בצור העט: (ת"א)
בְּצוּר הָעֵט תְּהִי הֹרֵג מְשַׂנְּאִים וּבוֹ כָּל אֹהֲבִים מִשֹּׁד תְּמַלֵּט
וּבַדִּבֵּר תְּהִי עֹלֶה עֲלֵי עָשׁ וְחָכְמָתְךָ תְּקַנֵּן גַּם תְּמַלֵּט. 
## 
## 
## קחה שירים: (ת"א)
קְחָה שִׁירִים יְקָרִים מִפְּנִינִים וּפִיךָ מִשְּׂחוֹק שֵׂכֶל תְּמַלֵּא
וְהֵא אַבְנֵי בְּדֹלַח אַךְ דְּעֶה אֵיךְ עֲנָקִים מֵחֲמוּדֵיהֶם תְּמַלֵּא. 
## 
## 
## ממחצב שכל: (ת"א) 
מִמַּחְצַב שֵׂכֶל גְּזֹר אֹדֶם וְשִׁיר נָעִים וְדַר אֹמֶר מְשֵׁה מִתַּרְשִׁישׁ
וּשְׁקֹד עֲלֵי דַּלְתֵי מְכוֹנֵי בִּין הֲכִי עָלוּ חֲרוּזֵיהֶם לְמִסְפַּר תַּרְשִׁישׁ.
## 
## 
## הנה יליד שכל: (ת"א)
הִנֵּה יְלִיד שֵׂכֶל אֲשֶׁר הוֹלִיד מַחְשַׁב לְבַב מֹשֶׁה בְּנוֹ יַעֲקֹב
פִּיהוּ יְיַשֵּׁר מַעֲקַשׁ דֶּרֶךְ דִּבֵּר וְאֹרַח שִׁיר בְּעֵת יַעֲקֹב
יִמְשֹׁךְ לְבָבוֹת מִבְּלִי חֵבֶל גַּם כָּל אֱנוֹשׁ נֶחְפָּז לְאַט יַעֲקֹב.