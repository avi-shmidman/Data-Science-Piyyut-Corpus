## ראש השנה:
## 
## 
## ילוד יעקב:
יְלוּד יַעֲקֹב יְצַעֵק לְאֵל שׁוֹכֵן גְּבוֹהִים
וְיִתְחַנֵּן לְנֶגֶד הֲמוֹן צְבָאוֹת נְגוֹהִים
וְעֵת צָרָה יְדַבֵּר לְעַם יִכְאַב וְיָהִים
קוּם קְרָא אֶל אֱלֹהֶיךָ אוּלַי יִתְעַשֵּׁת הָאֱלֹהִים
## 
## 
הֲלָמַתְנוּ בְּגָלוּת חֲמַת פֶּתֶן וְעַכְשׁוּב
וְסָר מִמֶּנּוּ מְנַחֵם יְשַׁעְיָהוּ וְיָשׁוּב
וְאֵין לָנוּ בְּגָלוּת אֱנוֹשׁ נֶהְדָּר וְחָשׁוּב
לְהִתְפַּלֵּל וְשִׂיחוֹ יְהִי נִשְׁמָע וְקָשׁוּב
וְזֶרַע יַעֲקֹב שָׁב כְּקַשׁ סָעוּר וְנָשׁוּב
וְלָכֵן נִתְּנָה קוֹל לְכֹל הוֹלֵךְ וְיָשׁוּב
מִי יוֹדֵעַ יָשׁוּב וְנִחַם הָאֱלֹהִים
## 
## 
וְאֶל מִי עוֹד נְצַעֵק בְּכֹבֶד עוֹלֵנוּ
וּמִי יִהְיֶה מְחַנֵּן לְעֶלְיוֹן בַּעֲדֵנוּ
וְהִנֵּה בֵּן אֲמָתִי בְּאַפּוֹ יִשְׂטְמֶנּוּ
וְנִצְעַק עוֹד לְעֵשָׂו וְהֵן עוֹד יִטְרְפֶנּוּ 
וְנִקְרָא אֶל אֱלֹהִים וְהֵן לֹא יַעֲנֶנּוּ 
וְכָל זֶה אַךְ לְמַעַן מְשׁוּבַת מַעֲלֵנוּ 
וְאִם לֹא בִּתְשׁוּבָה נִרְפָּא מַחֲלֵנוּ
אוֹי לָנוּ מִי יַצִּילֵנוּ מִיַּד הָאֱלֹהִים
## 
## 
דְּבִירְךָ אֵל זְכָר נָא וְאַל תֶּחֱרַשׁ וְתֶחֱשֶׁה
בְּיַעַן כִּי אֲנַחְנוּ בְּעֹל כָּבֵד וְקָשֶׁה
רְדָפוּנוּ אֲרָיוֹת וְסַבּוּנוּ כְּנוֹשֶׁה
וְאָמְרוּ עוֹזְרָם סָר וְאֵין דּוֹלֶה וּמוֹשֶׁה
לְאַבְרָהָם זְכוֹר נָא וְאַל תִּשְׁכַּח וְתִנְשֶׁה
זְכֹר יִצְחָק וְיַעֲקֹב וְגַם אַהֲרֹן וּמֹשֶׁה 
לְךָ נִקְרָא בְּבֵיתְךָ תְּמוּר קָרְבָּן וְאִשֶּׁה 
 תְּפִלָּה לְמֹשֶׁה אִישׁ הָאֱלֹהִים
## 
## 
הֲלוֹא אַתָּה אֱלוֹהַּ לְאַבְרָהָם וּבָנָיו
וְאֶל יִצְחָק וְיַעְקֹב וְאֶל נֶכְדּוֹ וְנִינָיו
וְשַׂמְתָּ שִׁכְנְךָ אָז בְּאוֹפַנֵּי מְעוֹנָיו
 וְאֵיךְ גָּלָה וְכָלָה בְּכִלְאֵי כָּל מְעַנָּיו
וּבֶן הָגָר יְאַמֵּץ קְשִׁי עָרְפּוֹ וּפָנָיו
וְיַכְבִּיד עֹל וּמַשָּׂא עֲלֵי יֶתֶר אֱמוּנָיו
קְחָה מַשּׂוֹר בְּיָדְךָ וְגַדַּע אֶת קְרָנָיו 
וְהִגִּישׁוֹ אֲדֹנָיו אֶל הָאֱלֹהִים
## 
## 
## 
## 
## 
## 
## 
## 
## אלהי אתה: (4)
אֲרוֹמִמְךָ אֱלוֹהַי הַמֶּלֶךְ וַאֲבָרְכָה שִׁמְךָ
## 
אֱלֹהַי אַתָּה נוֹרָא אַתָּה עַל כָּל סְבִיבָךְ
וּמַה יָּקָר חַסְדְּךָ וְטוּבָךְ
אֶשְׂמְחָה וְאֶעֶלְצָה בָךְ אֲזַמְרָה שִׁמְךָ
## 
אֱלֹהַי אַתָּה יְמוֹתַי נֶגֶד אֱלֹהִים אֲזַמְּרֶךָּ
אַף רוּחִי בְקִרְבִּי אֲשַׁחֲרֶךָּ
בְּכָל יוֹם אֲבָרְכֶךָּ וַאֲהַלְלָה שִׁמְךָ
## 
אֱלֹהַי אַתָּה יָאַבְתִּי לְהִסְתּוֹפֵף בְּצִלָּךְ
וּבֶאֱמֶת לְפָנֶיךָ אֶתְהַ לָּךְ
בִּנְדָבָה אֶזְבְּחָה לָּךְ אוֹדֶה שִׁמְךָ
## 
אֱלֹהַי אַתָּה הֲלֹא מִמְּךָ חַסְדִּי וְטוּבִי
וּבְיוֹם צָרָתִי אֶמְצָאֲךָ סְבִיבִי
אוֹדְךָ אֲדֹנָי אֱלֹהַי בְּכָל לְבָבִי וַאֲכַבְּדָה שִׁמְךָ
## 
אֱלֹהַי אַתָּה וּמְאֹד נַעֲלֵיתָ וְעַל כֹּל מָשְׁלָךְ
וְיוֹדוּ פִלְאֲךָ צִבְאוֹת זְבֻלָךְ
יִשְׁתַּחֲווּ לְךָ וִיזַמְּרוּ לָךְ יְזַמְּרוּ שִׁמְךָ
## 
אֱלֹהַי אַתָּה דָּגוּל אֵיךְ נוּכַל בְּהֶ גִיוֹנֵנוּ
לְסַפֵּר עֻזְּךָ וְקָצְרָה לְשׁוֹנֵנוּ
גָּדַלְתָּ מְאֹד אֲדֹנֵנוּ מָה אַדִּיר שִׁמְךָ
## 
אֱלֹהַי אַתָּה הַכֹּל תַּחַת כְּבוֹדְךָ שַׁתָּה
וְכָל יָצוּר לְךָ עֹרֶף תַּתָּה
אֲדֹנָי גָּדוֹל אַתָּה וְגָדוֹל שִׁמְךָ
## 
אֱלֹהַי אַתָּה רְצֵה לְהַצִּילֵנוּ וְהִדָּרֵשׁ לְשֹׁאֵל
לְהָבִיא לְצִיּוֹן גּוֹאֵל
יָגֵל יַעֲקֹב יִשְׂמַח יִשְׂרָאֵל וְיֵאָמֵן וְיִגְדַּל שִׁמְךָ
## 
## 
## 
## 
## אמיץ פודה: (6)
כִּי לַאדֹנָי הַמְּלוּכָה וּמשֵׁל בַּגּוֹיִם
## 
אַמִּיץ פֹּדֶה וְגוֹאֵל
לִפְדוֹת עַמְּךָ הוֹפַע וְהוֹאֵל
אֱלֹהִים צְבָאוֹת אֱלֹהֵי יִשְׂרָאֵל
הָקִיצָה לִפְקֹד כָּל הַגּוֹיִם
## 
נִסְתָּר בְּשַׁפְרִיר גָּבְהֵנוּ
הָאֵר כְּמֵאָז נֶגְהֵנוּ
הוֹשִׁיעֵנוּ אֲדֹנָי אֱלֹהֵינוּ
וְקַבְּצֵנוּ מִן הַגּוֹיִם
## 
יְשׁוּעוֹת תַּצְמִיחַ לְחוֹכֵיהֶם
וְהַרְאֵה פְדוּתָם לְעֵינֵיהֶם
אַיֵּה נָא אֱלֹהֵיהֶם
לָמָּה יֹאמְרוּ הַגּוֹיִים
## 
יַכְרִית אוֹיֵב הֲמָמָנוּ
וִיכַלֶּה שׂנֵא הֲדִמָּנוּ
הִגְדִּיל אֲדֹנָי לַעֲשׂוֹת עִמָּנוּ
אָז יֹאמְרוּ בַגּוֹיִם
## 
הֲזָנַחְתָּ קְהִלּוֹת לְחוּצוֹת
אֲשֶׁר שַׂמְתָּ נְפוֹצוֹת
לְזָרוֹתָם בָּאֲרָצוֹת
וּלְהַפִּיל זַרְעָם בַּגּוֹיִם
## 
וְהִנָּשֵׂא כִּי כֹל תּוּכָל
וְעַד מָתַי נִשְׁכָּל
תִּתְּנֵנוּ כְּצֹאן מַאֲכָל
תְּשִׂימֵנוּ מָשָׁל בַּגּוֹיִם
## 
דְּחוּיִם בְּאַרְצוֹת שֹׁבֵיהֶם
קַבֵּץ מְהֵרָה וְאֹיְבֵיהֶם
שִׁיתָה אֲדֹנָי מוֹ רָה לָהֶם
יֵדְעוּ גּוֹיִם
## 
הוֹפִיעַ לְהַרְאוֹת פְּלָאוֹת
וְגַלֵּה כְּמֵאָז נוֹרָאוֹת
הָרִימָה פְּעָמֶיךָ לְמַשֻּׁאוֹת
לַעֲשׂוֹת נְקָמָה בַגּוֹיִם
## 
עָבַר הַזְּמָן וַיֵּלֶךְ
גֹּאֵל אַל יְאַחֵר לִפְדּוֹת עַם דַּל וָחֵלֶךְ
עַתָּה שִׂימָה לָּנוּ מֶלֶךְ
לְשָׁפְטֵנוּ כְּכָל הַגּוֹיִם
## 
זְכֹר חַסְדְּךָ וֶאֱמוּנָתֶךָ
וְעוֹרֲרָה אֶת גְּבוּרָתֶךָ
הוֹדִיעַ אֲדֹנָי יְשׁוּעָתֶךָ
לְעֵינֵי הַגּוֹיִם.
## 
## 
## 
## 
## אדיר השוכן: (9)
אֲדֹנָי מַלְכֵּנוּ הוּא יוֹשִׁיעֵנוּ
## 
אַדִּיר הַשֹּׁכֵן מְרוֹמִים
מַלְכוּתְךָ מַלְכוּת כָּל עֹלָמִים
וּמַנְהִיג עוֹלָמוֹ בְּמִדַּת רַחֲמִים
אֱלֹהִים בְּשִׁמְךָ הוֹשִׁיעֵנוּ
## 
נִפְלָאִים עַד מְאֹד מַעֲשָׂיו
וַעֲצוּמִים לְאֵין חֵקֶר נִסָּיו
יְהַלֲלוּהוּ זֶרַע עֲמֻסָיו
יִשְׁלַח מִשָּׁמַיִם וְיוֹשִׁיעֵנוּ
## 
יְמִינוֹ טִפְּחָה עֲלִיָּה
בִּתְבוּנָה יָסַד מְמַדֵּי נְשִׁיָּה
גְּדֹל הָעֵצָה וְרַב הָעֲלִילִיָּה
נוֹרָאוֹת בְּצֶדֶק תַּעֲנֵנוּ
## 
יֶעֱרַב הַיּוֹם שִׂיחַ אֱמוּנֶיךָ
בְּבוֹאָם לְהוֹדוֹת אֶת שְׁמֶךָ
חֲרֵדִים מִפַּחְדְּךָ וְזַעֲמֶךָ
וְסָלַחְתָּ לַעֲוֹנֵנוּ
## 
וָתִיק עֹנֶה עֲתָרוֹת
וְנִמְצָא מְאֹד עֶזְרָה בְצָרוֹת
דְּלֵה אֲיֻמָּה מִבּוֹר וּמִסְגָּרוֹת
הוֹשִׁיעֵנוּ אֱלֹהֵי יִשְׁעֵנוּ
## 
דִּמְעָתֵנוּ שִׂימָה בְנֹאדֶךָ
זְכֹר רַחֲמֶיךָ וַחֲסָדֶיךָ
וְהַקְשֵׁב נַאֲקַת עֲבָדֶיךָ
יְהִי חַסְדְּךָ אֲדֹנָי עָלֵינוּ
## 
חַלֵּץ אֲיֻמָּה מִשַּׁחַת
וְטַהֵר מְשֻׁבָה נִצַּחַ ת
וְשׁוּבֵנוּ בְּשׁוּבָה וָנַחַת
לְבֵית קָדְשֵׁנוּ וְתִפְאַרְתֵּנוּ
## 
זֶה כַּמֶּה בְּעָלוּנוּ אֲדֹנִים
וְאֹתָנוּ בְּכָל יוֹם מְעַנִּים
כִּי שְׁטָפוּנוּ הַמַּיִם הַזֵּידוֹנִים
לָמָּה לָנֶצַח תִּשְׁכָּחֵנוּ
## 
קֹרְאֶיךָ הַיּוֹם תְּרַחֵם
וְאַל נָא בְאַפְּךָ תְּיַסְּרֵם וְתוֹכִיחֵם
וּבַעֲצָתְךָ תַּנְחֵם
חָנֵּנוּ אֲדֹנָי חָנֵּנוּ.
## 
## 
## אמיץ גזר (11):
זְכֹר רַחֲמֶיךָ אֲדֹנָי וַחֲסָדֶיךָ
## 
אַמִּיץ גֹּזֵר וּמֵקִים
שִׁפְרָה בְרוּחוֹ שְׁחָקִים
## 
זְכֹר אֲדֹנָי חֶרְפַּת עֲבָדֶיךָ
## 
בְּרִית בֵּין הַבְּתָרִים כְּרוּתָה
תִּזְכֹּר לִבְנֵי תְּמוּתָה
## 
אָז דִּבַּרְתָּ בְחָזוֹן לַחֲסִידֶיךָ
## 
גְּלוּפֵי לֻחֹת חֲצוּבִים
מִשְּׁנֵי עֶבְרֵיהֶם כְּתוּבִים
## 
תֻּמֶּיךָ וְאוּרֶיךָ לְאִישׁ חֲסִידֶךָ
## 
דְּבַר קָדְשְׁךָ עֶלְיוֹן
יִזָּכֵר לְעַם אֶבְיוֹן
## 
קוּמָה אֲדֹנָי אֵל נְשָׂא יָדֶךָ
## 
הַיּוֹם בְּתִתָּם קוֹלָם
בָּרוּךְ אֲדֹנָי לְעוֹלָם
## 
וִיָבֲרֲכוּ שֵׁם כְּבוֹדֶךָ
## 
וְכָלָה עִמָּהֶם אַל תַּעַשׂ
כִּי אַתָּה עָמָל וַכָעָס
## 
תַּבִּיט לָתֵת בְּיָדֶךָ
## 
זֶבַח וּמִנְחָה לֹֹא חָפָצְתָּ
נֹדִי סָפַרְתָּה אָתָּה
## 
שִׂימָה דִמְעָתִי בְנֹאדֶךָ
## 
חַנּוּן זָכְרֵנִי בְּצִדְקַת אָבוֹת
וְאַל תִּזְכְּרֵנִי בְּרֹב פְּשָׁעִים וְחֹבוֹת
## 
וְסָלַחְתָּ לְחַטַּאת עֲבָדֶיךּ.
## 
## 
## יצרי ראשית:
יִצְרִי, רֵאשִׁית צָרַי, הִתְעַנִי כְּשִׁכּוֹר
וּמָה יִתְרוֹן לִדְבָרַי דִּבְרֵי עֲווֹנוֹת לִזְכֹּר
יָה אַל תְּגַל מִסְתָּרַי וְחַיָּתִי אַל תַּעֲכֹר
חַטֹּאת נְעוּרַי וּפְשָׁעַי אַל תִּזְכֹּר 
## 
## 
הַלְבֶן מָוֶת יִתְרוֹן בְּהַגִּישׁ מִנְחַת שְׂפָתָיו
וְהִיא מִנְחַת זִכָּרוֹן מַזְכֶּרֶת עֲווֹנוֹתָיו 
וְאֵין אַהֲרֹן וְאֵין אָרוֹן לְכַפֵּר עַל זְדוֹנוֹתָיו
וּבַמֶּה יָשִׁיב חָרוֹן וְיֵרָצוּ קָרְבְּנוֹתָיו 
אֲשֶׁר שִׂכְלוֹ יְמֵי הֶבְלוֹ בְּיַד תַּאֲוָתוֹ יִמְכֹּר
וְנָקֵל בְּעֵינְךָ לְכַפֵּר עַל נֶפֶשׁ שֹׁגֶגֶת 
דַּלָּה מִמְּצוֹא כֹּפֶר וְאֵין יָדָה מַשֶּׂגֶת
חִקְקֵי מְגִלַּת סֵפֶר זוֹכְרָהּ וּמִתְמוֹגֶגֶת
וְנִחוּם אִמְרֵי שֶׁפֶר הוֹגָה וּמִתְעַנֶּגֶת
פַּעַם בְּפֶתַח תִּקְוָה וּפַעַם בְּעֵמֶק עָכוֹר
## 
## 
דָּבְקָה נַפְשִׁי בְּעָצְבִּי וַתֵּלֶךְ שׁוֹבֵבָה
וְעוֹלָם נָתְנָה בְּלִבִּי הֲקִימוֹתִיו מַצֵּבָה
וְלֹא אֶזְכֹּר בְּיוֹם טוּבִי יוֹם אֶשְׁכַּב לְמַעֲצֵבָה
יוֹם רוּחַ תַּעֲבָר בִּי וְאֵין אַהֲבָה וְאֵין אֵיבָה
וְהֵן זָרְקָה בִּי שֵׂיבָה וּרְאִיתִיהָ לִזְכֹּר
## 
## 
הִפְחִידוּנִי עֲווֹנַי וְחַסְדְּךָ יַבְטִיחֵנִי
וְנֶחָמַת חֶזְיוֹנַי בַּהֲקִיצִי תְּשִׂיחֵנִי
וְהֶאֱמִינוּ רַעְיוֹנַי כִּי רוּחֲךָ תְּנִיחֵנִי
שִׂים נָא לִבִּי וְעֵינַי בְּדֶרֶךְ אֱמֶת וּנְחֵנִי
וּבְיוֹם תּוֹכִיחֵנִי בְּרֹגֶז רַחֵם תִּזְכֹּר.
## 
## 
## 
## 
## מלאך שמך: (15)
מַלְאָךְ, שִׁמְךָ בְּקִרְבּוֹ לִתְמֹךְ יְמִינִי וְלִסְעֹד
בּוֹשֵׁשׁ רִכְבּוֹ לָבוֹא וְשֻׁלַּח רַגְלִי לִמְעֹד
יֶהֱמוּ מֵעַי לְקָרְבוֹ וְיִרְעַד לִבִּי רָעוֹד 
כִּי מִדֵּי דַבְּרִי בּוֹ זָכֹר אֶזְכְּרֶנּוּ עוֹד
## 
## 
תֶּהֱמֶה נַפְשִׁי עָלַי כִּי אֶזְכְּרָה מַהֲלָלַי
עֲלוֹת אַרְבַּעַת דְּגָלַי לָחֹג בְּשָׁלוֹשׁ רְגָלַי
וְכָבוֹד תּוֹךְ הֵיכָלַי וְעָנָן עַל אֹהָלַי
וְאֹמַר: אַחֲלַי וְאוּלַי וְאֵין מִי יִפְנֶה אֵלָי
אֱלֹהִים סָר מֵעָלַי וְלֹא עָנָנִי עוֹד
## 
## 
וְכַמָּה אֶצְעַק חָמָס וְאֵאָנֵק וְאֶאֱנַח
נָפַל נִזְרִי וְנִרְמַס וּמֵרוֹם לְאֶרֶץ צָנַח
חַם לִבִּי וַיִּמַּס וְלֹא יִשְׁקֹט וְלֹא יַנַּח
כַּמָּה אֶהְיֶה לָמַס בְּבוֹר גָּלוּתִי מֻנָּח
הַלְעוֹלָמִים יִזְנַח וְלֹא יֹסִיף לִרְצוֹת עוֹד
## 
## 
דְּרוּכֵי רֶגֶל גַּאֲוָה יְדוּעֵי שֹׁד וָשֶׁבֶר
אֵיפֹה יְאַוּוּ תַּאֲוָה וּפַח יָקוֹשׁ בְּכָל עֵבֶר 
וְחָם וָיֶפֶת נִלְוָה לְהַכְחִיד אֶת בְּנֵי עֵבֶר 
וְכִמְעַט אָבְדָה תִּקְוָה וּבֹשׁוּ מִן הַסֵּבֶר
חֲלָלִים שֹׁכְבֵי קֶבֶר אֲשֶׁר לֹא זְכַרְתָּם עוֹד
## 
## 
הָלַכְתִּי קְדֹרַנִּית בִּידֵי הַגְרִית וְכוּשִׁית
הַמַּאֲרִיכוֹת מַעֲנִית עַל גַּב מַחְלִית וּמוּשִׁית
וּמֶמְשָׁלָה קַדְמוֹנִית יְכַחֲשׁוּ וּמַלְכוּת רֵאשִׁית
וַאֲנִי פַּעַם וְשֵׁנִית עֵצוֹת בְּנַפְשִׁי אָשִׁית
מָתַי אָקִיץ שְׁלִישִׁית אוֹסִיף אֲבַקְשֶׁנּוּ עוֹד.
## 
## 
## 
## 
## יושבים בארצות: (18)
אַשְׁרֵי הָעָם יֹדְעֵי תְרוּעָה
## 
יֹשְׁבִים בְּאַרְצוֹת מוֹנָי
שֹׁאֲפִים אֶל בֵּית מְעוֹנָי
לִרְאוֹת כְּמֵאָז בִּקְהַל אֱמוּנָי
יוֹם שׁוֹפָר וּתְרוּעָה
## 
הִנֵּה קָרוֹב יוֹם פִּדְיוֹן
לְקוֹמֵם חָרְבוֹת אַפִּרְיוֹן
וְהַעֲבַרְתֶּם לַחַי בְּצִיּוֹן
שׁוֹפָר וּתְרוּעָה
## 
וְשָׁם תָּבֹאוּ לָחֹג וְלָרוֹן
שִׁיר חָדָשׁ תִּקְרְאוּ בְגָרוֹן
וְיִשְׂרָאֵל כְּמֵאָז יַעֲלוּ אֶת אֲרוֹן
בְּרִית אֲדֹנָי בִּתְרוּעָה
## 
דְּחוּיִם יוֹצִיא מִמְּצוּדָה
אֱלֹהִים, וְיָקֵל עֲבֹדָה
וְיַשְׁבִּית מִלְחָמוֹת מֵעָרֵי יְהוּדָה
רַעַם שָׂרִים וּתְרוּעָה
## 
הַרְנִינוּ שֹׁכְנֵי עָפָר
כִּי אִתְּכֶם בְּרִיתוֹ אַל תּוּפָר
הַלֲלוּהוּ בְּתֶקַע שׁוֹפָר
הַלֲלּוּהוּ בְּצִלְצְלֵי תְרוּעָה.
## 
## 
## אתיו אמונים: (19)
כִּי אֲדֹנָי עֶלְיוֹן נוֹרָא מֶלֶךְ גָּדוֹל
## 
אֵתָיוּ אֱמוּנִים בְּיַחַד
לְיַחֵד אֵל אֶחָד
אֱלוֹהַּ לָעַד מְיֻחָד
אֲדֹנָי הָאֵל הַגָּדוֹל
## 
בַּעֲשָׂרָה מַאֲמָרוֹת
בָּרָא כָּל הַנּוֹצָרוֹת
בְּלִי לֵאוּת וּבְלִי בְּצוּרוֹת
אֶת כָּל מַעֲשֵׂה אֲדֹנָי הַגָּדוֹל
## 
גּוּרוּ מִמֶּנּוּ כָּל יְמֵיכֶם
וְגֹלּוּ אֶבֶן לְבַבְכֶם
אַל תָּקִימוּ עַל בְּשַׂרְכֶם
גַּל אֲבָנִים גָּדוֹל
## 
דִּרְשׁוּ נוֹרָא וְאָיוֹם
וְהִתְחַנֲנוּ לַיְלָה וָיוֹם
אוּלַי תִּמְצְאוּ פִדְיוֹם
לִפְנֵי בוֹא יוֹם אֲדֹנָי הַגָּדוֹל
## 
הָעֲוֹנוֹת רַבּוּ מִסַּפֵּר
וּמִכָּל עָפָר וָאֵפֶר
אִם תִּכְתְּבֵם עַל סֵפֶר
קַח לְךָ גִּלָּיוֹן גָּדוֹל
## 
וְחֶטְאִי בַּמֶּה יִמָּנֶה
לֹא יִשָּׁקֵל בְּפֶלֶס וְלֹא יִמָּדֵד בְּקָנֶה
לֹא יְכִילֶנּוּ אֹהֶל וּמַחֲנֶה
כִּי מִמִּזְרַח שֶׁמֶשׁ וְעַד מְבוֹאוֹ גָּדוֹל
## 
זְדֹנִי רְאִיתִיו בַּחֲלוֹמִי
וָאֹמְרָה אֵיכָה בְנוּמִי
בָּא אֵלַי לִשְׁכַּב עִמִּי
וָאֶקְרָא בְּקוֹל גָּדוֹל
## 
חָנֹה חָנִיתָ עָלָי
וַתֶּאֱסַר לִי בֵּין אֵבָרַי וּכְסָלַי
מֵרֹאשִׁי וְעַד רַגְלָי
מִי אַתָּה הַר הַגָּדוֹל
## 
טְהוֹרִים פֵּרְשׁוּ לִי הַחֲלוֹם
וְאָמְרוּ לִי שָׁלוֹם שָׁלוֹם
אֲבָל גֵּשׁ וֶאֱמֹר הֲלוֹם
וַיֹּאמֵר קַיִן אֶל אֲדֹנָי גָּדוֹל
## 
יוֹם זֶה כִּבְנֵי מְרוֹן יַעֲבֹרוּ
כֹּל אֲשֶׁר בְּתֵבֵל נוֹצָרוּ
וְכָל הַחַיִּים יֻזְכָּרוּ
מִקָּטֹן וְעַד גָּדוֹל
## 
כַּבְּסוּ מֵרָעָה לְבַבְכֶם
הִנֵּה מֵהַבֹּקֶר הִזְהַרְתִּי אֶתְכֶם
וְאַל תֹּאמְרוּ פָּנָה יוֹמְכֶם
הֵן עוֹד הַיּוֹם גָּדוֹל
## 
לֵבָב חַפְּשׂוּ בַּתְּחִלָּה
וְיָדַיִם וְרַגְלַיִם בַּתִּכְלָה
כַּאֲשֶׁר הֵחֵל וְכִלָּה
וַיְחַפֵּשׂ בַּגָּדוֹל
## 
מִי יוֹדֵעַ יָשׁוּב מֵרִשְׁעוֹ
וְנִחַם מֵחֶטְאוֹ וּפִשְׁעוֹ
אוּלַי יָשׁוּב צוּר יִשְׁעוֹ
מֵחֲרוֹן אַפּוֹ הַגָּדוֹל
## 
נַפְּצוּ עָוֹן וְעִזְבוּהוּ
וּשְׁטַר חֵרוּת תִּקָּחוּהוּ
וְלָכֶם בַּיּוֹם הַהוּא
יִתָּקַע בְּשׁוֹפָר גָּדוֹל
## 
שָׂטָן עֵת אֲיַבֵּב
אֹתוֹ כְרֶגַע אֲעַרְבֵּב
וַיֹּאמֵר הָעָם הַסּוֹבֵב
וְאַבְרָהָם הָיֹו יִהְיֶה לְגוֹי גָּדוֹל
## 
עֲלֵיכֶם הָאֵל חָמַל
כִּי זָכַר מָל וְנִמָּל
וַיִּגְדַּל הַיֶּלֶד וַיִּגָּמַל
וַיַּעַשׂ אַבְרָהָם מִשְׁתֶּה גָּדוֹל
## 
פְּדוּת יִהְיֶה לָכֶם וֶאֱיָלוּת
וְעֹז תַּחַת דַּלּוּת
וְתַעֲלוּ מִיָּם הַגָּלוּת
זֶה הַיָּם גָּדוֹל
## 
צָעַקְתִּי מִמֶּנּוּ בְּחִילָה
כִּי אָרַךְ שֶׁבֶת בִּמְצוּלָה
וַאדֹנָי הֵטִיל רוּחַ גְּדוֹלָה
אֶל הַיָּם וַיְהִי סַעַר גָּדוֹל
## 
קָדוֹשׁ אָרְכוּ צָרוֹתַי
וְכַלּוּ בָיגוֹן חַיַּי וּשְׁנוֹתַי
וָאֹמַר עַד מָתַי
מֶה חֳרִי הָאַף הַגָּדוֹל
## 
רַחוּם הַרְאֵנוּ נָעֳמֶךָ
וּפְנֵה לְנַחֲלָתְךָ וְעַמֶּךָ
וְאִם כָּלוּ בִיגוֹן זַעֲמֶךָ
אַחֲרֵי כֵן יֵצְאוּ בִּרְכֻשׁ גָּדוֹל
## 
שְׁלֹשֶׁת יְשֵׁנֶי חֶבְרוֹן
יָקִיצוּ בְּשִׂמְחָה ובְרֹן
וּפִינְחָס וְאֶלְעָזָר וְאַהֲרֹן
גַּם הָאִישׁ מֹשֶׁה גָּדוֹל
## 
תִּתֵּן אֱמֶת לְמַאֲמִינֶיךָ
וְיַאֲמִינוּ בְנֵי אֵיתָנֶיךָ
כִּי בְצֶדֶק כָּל עִנְיָנֶיךָ
וֶאֱמֶת הַדָּבָר וְצָבָא גָדוֹל
## 
יוֹם זֶה הַרְאֵנוּ נִפְלָאוֹת
הַשָּׁנָה הַזֹּאת תְּגַלֶּה נְבוּאוֹת
וְתֹאמַר הִנֵּה שָׁנִים בָּאוֹת
שָׂבָע גָּדוֹל.
## 
## 
## ישנה בחיק (25):
יְשֵׁנָה בְחֵיק יַלְדוּת לְמָתַי תִּשְכְּבִי
דְּעִי כִּי נְעוּרִים כַּנְעֹרֶת נִנְעֲרוּ
הֲלָעַד יְמֵי הַשַּׁחְרוּת קוּמִי צְאִי
רְאִי מַלְאֲכֵי שֵׂיבָה בְּמוּסָר שִׁחֲרוּ
וְהִתְנַעֲרִי מִן הַזְמָן כַּצִּפֳּרִים
אֲשֶׁר מֵרְסִיסֵי לַיְלָה יִתְנַעֲרוּ
דְּאִי כַדְּרוֹר לִמְצוֹא דְרוֹר מִמַּעֲלֵךְ
וּמִתּוֹלְדוֹת יָמִים כְּיַמִים יִסְעֲרוּ
הֲיִי אַחֲרֵי מַלְכֵּךְ מְרַדֶּפֶת בְּסוֹד
נְשָׁמוֹת אֲשֶׁר אֶל טוּב אֲדֹנָי נָהֲרוּ.
## 
## 
## יבשר עם (26):
יְבֻשַּׂר עַם לֹא אַלְמָן
בְּהִגָּלוֹת קֵץ נִטְמָן
וְנִשְׁעָן עַל אָב רַחֲמָן
חַנּוּן וְרַחוּם הוּא
## 
## 
הֵעִיר דִּין בְּנֵי חֶלְדּוֹ 
וְצָדְקוּ בְּנֵי עַבְדּוֹ
וְנִשְׂגַּב יְיָ לְבַדּוֹ
בַּיּוֹם הַהוּא
## 
## 
וְיֶחֱשֹׂף זְרוֹעוֹ לְעֵינָי
עֵת יִרְאוּ גְּאוֹנַי
אֶת מַעֲשֵׂה יְיָ
כִּי נוֹרָא הוּא
## 
## 
דֶּלֶת יִפְתַּח לְשׁוֹאֵל 
אֲסִיר קֵדָר וּמַגְדִּיאֵל
הָעֶבֶד יִשְׂרָאֵל
אִם יְלִיד בַּיִת הוּא
## 
## 
הֲדָרוֹ יָשִׁיב לְלוֹבְשׁוֹ
וְיִצְנֹף בַּד קְדוֹשׁוֹ
וְקִדַּשׁ אֶת רֹאשׁוֹ
בַּיּוֹם הַהוּא
## 
## 
לְטוֹב צָפוּן שְׁמוֹ תִּקּוֹב
יוֹם אָבוֹד הֹלְכֵי עָקֹב
לֹא כְאֵלֶּה חֵלֶק יַעֲקֹב
כִּי יוֹצֵר הַכֹּל הוּא
## 
## 
וּבָנִים בְּנֵי זָר יְדִקּוּם
יִקְרְאוּ עֵת יְצִיקוּם:
בִּי אֲדוֹנִי מִי יָקוּם
יַעֲקֹב כִּי קָטֹן הוּא
## 
## 
יְהִי חַסְדְּךָ עַל יִתְרַת
פְּלֵיטַת בֵּן פֹּרָת
וְיִוָּדַע בַּגּוֹיִים כִּי עֶזְרַת
אֲבוֹתֵינוּ מֵעוֹלָם אַתָּה הוּא.
## 
## 
## 
## 
## יעלה ויבוא: (28)
יַעְלֶה וְיָבֹא אֶצְלְךָ זִכְרוֹן
מִשְׁתַּחֲוִים נֹכַח פְּנֵי אָרוֹן
הִתְרוֹעֲעוּ עַל צִלְצְלֵי שָׁמַע
כַּפַּעֲמוֹנִים עַל מְעִיל אַהְרֹן
וַיִּפְגְּעוּ לִמְשֹׁךְ בְּעֵת רָצוֹן
וַיִּתְקְעוּ לַחֲשֹׂךְ דְּבַר חָרוֹן
דָּמָם וְדִמְעָתָם וְנַפְשׁוֹתָם
נָשְׂאוּ בְּהוֹדוֹתָם לְזִכָּרוֹן
הוֹדוֹת בְּעוֹד רוּחַ בְּאַפַּיִם
וּבְעוֹד עֲבֹר הַקּוֹל עֲלֵי גָּרוֹן.
## 
## 
## נשמת ידידי: (29)
נִשְׁמַת יְדִידֵי עֶלְיוֹן שֹׁכְנֵי צָיוֹן
תְּיַחֶדְךָ ישֵׁב חֶבְיוֹן וּמַקְשִׁיב אֶבְיוֹן
יִמְלֹךְ אֲדֹנָי לְעוֹלָם אֱלֹהַיִךְ צִיּוֹן
## 
נִשְׁמַת הֲלוּמַת אֵימָיו מְיַחֶלֶת רַחֲמָיו
תְּהַדֶּרְךָ הַמַּרְגִיז מְרוֹמָיו יוֹם דִּין יְקוּמָיו
הַמְשֵׁל וָפַחַד עִמּוֹ עשֶׂה שָׁלוֹם בִּמְרוֹמָיו
## 
נִשְׁמַת וְלִבּוֹת וּלְשֹׁנוֹת מְחַדְּשוֹת רְנָנוֹת
תְּוַעֶדְךָ וְרִאשֹׁנוֹת וְאַחֲרֹנוֹת אֲשֶׁר אִתְּךָ צְפוּנוֹת
וַיֹּאמֶר לְהָבִיא אֶת סֵפֶר הַזִּכְרֹנוֹת
## 
נִשְׁמַת דַּל בְּךָ מַפְגִיעַ יוֹם תַּצְדִּיק וְתַרְשִׁיעַ
תְּדַגֶּלְךָ דֹּבֵר בְּהָרִיעַ אֱלֹהַ לִי לְמוֹשִיעַ
דַּלֹּתִי וְלִי יְהוֹשִׁיעַ
## 
נִשְׁמַת הֲמוֹנֵי תְמֵהָי אֲסֻפֵי כְמֵהָי
תְּהוֹדְךָ הַמְאַמֵּץ לֹהָי יוֹם קְרֹא רֹהָי
הֲשִׁבֵנִי וְאָשוּבָה כִּי אַתָּה אֲדֹנָי אֱלֹהָי.
## 
## 
## 
## 
## יה שמך: (30)
יָהּ שִׁמְךָ אֲרוֹמִמְךָ וְצִדְקָתְךָ לֹא אֲכַסֶּה
הֶאֱזַנְתִּי וְהֶאֱמַנְתִּי לֹא אֶשְׁאַל וְלֹא אֲנַסֶּה
וְאֵיךְ יֹאמַר כְּלִי חֹמֶר אֱלֵי יֹצְרוֹ מַה תַּעֲשֶׂה
דְּרַשְׁתִּיהוּ פְּגַשְׁתִּיהוּ לְמִגְדַּל עֹז וְצוּר מַחְסֶה
הַבָּהִיר כְּאוֹר מַזְהִיר בְּלִי מָסָךְ וְלֹא מִכְסֵה
יִשְׁתַּבַּח וְיִתְפָּאֵר וְיִתְרוֹמֵם וְיִתְנַשֵּׂא
## 
הֲדַר כְּבוֹדְךָ וְעֹז יָדְךָ מְסַפְּרִים הַשָּׁמָיִם
בְּעֵת עֲלוֹתָם וְעֵת פְּנוֹתָם וְעֵת שְׁחוֹתָם אַפָּיִם
וּמַלְאָכִים נֶהֱלָכִים בְּתוֹךְ אַבְנֵי אֵשׁ וּמַיִם
יְעִידוּךָ וְיוֹדוּךָ בּוֹרֵא נִיב שְׂפָתָיִם
כִּי תִּסְבֹּל וְלֹא תִּבֹּל בְּלִי זְרוֹעַ וְיָדָיִם
תַּחְתִּיּוֹת וְעִלִּיּוֹת וְהַחַיּוֹת וְהַכִּסֵּא
יִשְׁתַּבַּח
## 
וּמִי יְמַלֵּל כְּבוֹד מְחֹלֵל שְׁחָקִים בַּאֲמִירָתוֹ
חַי עוֹלָם אֲשֶׁר נֶעְלַם בְּגָבְהֵי רוֹם מְעוֹנָתוֹ
וּבִרְצֹתוֹ בְּבֶן בֵּיתוֹ בְּאָהֳלוֹ שָׁת שְׁכִינָתוֹ
וְשָׂם מַרְאוֹת לַנְּבוּאוֹת לְהַבִּיט אֶל תְּמוּנָתוֹ
וְאֵין תַּבְנִית וְאֵין תָּכְנִית וְאֵין קֵץ לִתְבוּנָתוֹ
רַק מַרְאָיו בְּעֵין נְבִיאָיו כְּמֶלֶךְ רָם וּמִתְנַשֵּׂא
יִשְׁתַּבַּח
## 
דְּבַר גְּבוּרוֹת בְּלִי סְפֹרוֹת וּמִי יְסַפֵּר תְּהִלּוֹתָיו
אַשְׁרֵי אִישׁ אֲשֶׁר יָחִישׁ לְהַכִּיר עֹז גְּדֻלּוֹתָיו
וַיִּסָּמֵךְ בְּאֵל תֹּמֵךְ עוֹלָם עַל זְרוֹעוֹתָיו
וְיַעֲרִיצוֹ שׁוֹב וְרָצוֹא וְיַצְדִּיק דִּין עֲלִילוֹתָיו
וְיוֹדֶה עַל אֲשֶׁר פָּעַל כִּי לְמַעֲנוֹ פְּעֻלּוֹתָיו
וְכִי יֵשׁ יוֹם לְאֵל אָיוֹם וְדִין עַל כָּל הַמַּעֲשֶׂה
יִשְׁתַּבַּח
## 
הִשְׁתּוֹנֵן וְהִכּוֹנֵן וְהִתְבּוֹנֵן בְּסוֹדֶךָ
וְהִבַּטְתָּ מַה אַתָּה וּמֵאַיִן יְסוֹדֶךָ
וּמִי הֱכִינְךָ וּמִי הֱבִינְךָ וְכֹחַ מִי יְנִידֶךָ
וְהַבֵּט אֶל גְּבוּרוֹת אֵל והעירה כְּבוֹדֶךָ
חֲקֹר פְּעָלָיו רַק אֵלָיו אַל תִּשְׁלַח יָדֶךָ
כִּי תִּדְרֹשׁ בְּסוֹף וּבְרֹאשׁ בַּמֻּפְלָא וּבַמְכֻסֶּה
יִשְׁתַּבַּח.
## 
## 
## אסיר משחר: 34()
אָסִיר מְשַׁחֵר אֶת פְּנַי רַבּוֹ
בַּהֲרִיעוֹ יִנָּצֵל מִתְּנוּפַת חַרְבּוֹ
אֲדֹנָי אֳלֹהָיו עִמּוֹ וּתְרוּעַת מֶלֶךְ בּוֹ.
## 
גָּמַר פִּקּוּדָיו בֵּין שְׁנֵי לְבָאוֹת
דֶּרֶךְ הֵיכַל מֶלֶךְ רָץ לְהֵרָאוֹת
מֶלֶךְ יִשְׂרָאֵל וְגֹאֲלוֹ אֲדֹנָי צְבָאוֹת
## 
הַיּוֹם אֶזָּכַר בֵּינוֹת נֶאֱמָנָי
וִאֶפָּקֵד בְּאֹמְרִי לִקְהַל אֱמוּנָי
הָרִיעוּ לִפְנֵי הַמֶלֶךְ אֲדֹנָי
## 
יוֹם הֲכִינוֹתוֹ וְאֶל דִּין הַיְקוּם יְעַדְתּוֹ
אֲדֹנָי לְמִשְׁפָּט שַׂמְתּוֹ
וְצוּר לְהוֹכִיחַ יְסַדְתּוֹ קָדוֹשׁ
## 
זֵכֶר עָשָׂה לְחֶבֶל נַחֲלָתוֹ
חֶמְלָתוֹ הֵעִיר כִּי שָׁמַע אֶנְקָתוֹ
וַיִּזְכֹּר אֱלֹֹהִים אֵת בְּרִיתוֹ
## 
טֶרֶף נָתַן לִירֵאָיו וְצֹאן יָדָיו
יוֹם עָמְדָם לַמִשְׁפָט כִּי הַכֹּל עֲבָדָיו
וַיִּזְכֹּר לָהֶם בְּרִיתוֹ וַיִּנָּחֵם כְּרֹב חֲסָדָיו
## 
כְּהִתָּפֵשׂ בְּיַד חָזָק מִמֶּנּוּ
לוֹ הָמוּ מֵעָיו וַיֹּאמֶר רַחֵם אֲרַחֲמֶנּוּ
כִּי מִדֵּי דַּבְּרִי בּוֹ זָכֹר אֶזְכְּרֶנּוּ
## 
מַאָז פֵּאַרְתָּנוּ עַל כָּל שֹׁכְנֵי עָפָר
נוֹרָאוֹת הֶרְאִיתָנוּ עַד אֵין מִסְפָּר
אֶת הַקּוֹלֹת וְאֶת הַלַּפִּידִים וְאֵת קוֹל הַשֹּׁפָר
## 
סֶלָה נָתַן מַרְכְּבוֹתָיו יְשׁוּעָה
עֶדְרוֹ בִקֵּר לֶאֱסֹף אֶת הַצֹּלֶעָה
עָלָה אֱלֹהִים בִּתְרוּעָה
## 
פְּזוּרֵי קְצָוֹת מִגּוֹי אֶל גּוֹי נָסָעוּ
צַפוּ דֶרֶךְ כַּיוֹם כִּי תָרִיעוּ וְתִתְקָעוּ
כִּנְשֹא נֵס הָרִים תִּרְאוּ וְכִתְקֹעַ שׁוֹפָר תִּשְׁמָעוּ
## 
יָהּ הַקְשֵׁב וְהָשֵׁב דְּחוּפִים הַדְּחוּיִם
מִבָּשָׁן מִבֵּין שִׁנֵּי אֲרָיִים
לֵאוֹר בְּאוֹר הַחַיִים קָדוֹשׁ.
## 
## 
## ידי רשים: (37)
יְדֵי רָשִׁים נֶחֱלָשִׁים מֵהַשִּׂיג דַּי כָּפְרָם
אֲבָל בְּרוּחָם וּמַר שִׂיחָם יְקַדְּמוּ פְּנֵי יוֹצְרָם
עַם נִבְדָּל הוֹלֵךְ וְדָל וְשִׂיחוֹ הוֹלֵךְ וְרָם
בְּהִוָּעֲדָם בְּבֵית מוֹעֲדָם וּבִגְרוֹנָם רוֹמְמוֹת אֵל
לְהַקְדִּישׁ אֶת קְדוֹשׁ יַעֲקֹב וְאֶת אֱלֹהֵי יִשְׂרָאֵל
## 
## 
הֲלוֹא אִם סָף דְּבִיר וָסַף וְאֵין אֵפוֹד וּתְרָפִים
וּפָרֹכֶת וּמַעֲרֶכֶת וּתְמִידִים וּמוּסָפִים
וְאֵין קְטֹרֶת וְכַפֹּרֶת לְכַפֵּר עַל נִגָּפִים
קְדֻשַּׁת אֵל בְּיִשְׂרָאֵל לְהִדָּמוֹת לִשְׂרָפִים
וּמֵעָנְיָם בְּבֵית שִׁבְיָם לְהוֹדוֹת אֵל נֶאֱסָפִים
וּמֵחַיִל אֶל חַיִל יֵלְכוּ בְּנֵי יִשְׂרָאֵל
## 
## 
וְאֵל נוֹשֵׂא וְצוּר מַחְסֶה אָז הָיִיתָ לָהֶם
עַל כְּרוּבִים וְכוֹכָבִים הֲרִימוֹתָ דִּגְלֵיהֶם
וּבְשִׁמְךָ מִמְּרוֹמְךָ גּוֹנַנְתָּ יָהּ עֲלֵיהֶם
וּמַלְאָכִים נֶעֱרָכִים שַׂמְתָּ נוֹשְׂאֵי כְּלֵיהֶם
רְאֵה עַתָּה כִּי חַתָּה יַד מַלְכָּם וְחֵילֵיהֶם
וְזָר יְרָשָׁם וְהוֹרִישָׁם הֲבָנִים אֵין לְיִשְׂרָאֵל?
## 
## 
דְּרוֹר יְקוּשָׁה דְּרוֹר דֹּרְשָׁה מִזְּדוֹנִים וּמֵאֲדֹנִים
אֱיָלוּתָהּ מְשֵׁה אוֹתָהּ מִמַּיִם זֵידוֹנִים
וְאַל יֵקַל בְּעֵת מִשְׁקָל זְכוּת אָבוֹת רִאשׁוֹנִים
וְיִפָּקֵד דַּל שׁוֹקֵד לְדַבֵּר לְךָ תַּחֲנוּנִים
דּוֹר אֲבוֹתָיו וְכָל מֵתָיו חַיֵּה בְּקֶרֶב שָׁנִים
לְהַשְׁקוֹתָם וְהַחֲיוֹתָם הֱיֵה כַּטַּל לְיִשְׂרָאֵל
## 
## 
הַמְבֹרָךְ בְּכָל מַעֲרָךְ בֵּין בְּמַטָּה בֵּין בְּמַעְלָה
אֵשׁ וּמַיִם וְשָׁמָיִם וְהָאָרֶץ אֲשֶׁר תָּלָה
יְעִידוּן עַל אֲשֶׁר פָּעַל כִּי מָה רָם וּמָה נִפְלָא
וַעֲבָדָיו וְצֹאן יָדָיו לְדִינוֹ עֹמְדִים סֶלָה
בְּיוֹם פָּקְדוֹ בְּנֵי חֶלְדּוֹ תִּקְפֹּץ פִּיהָ עַוְלָה
וּבוֹ יִצְדְּקוּ וְיִתְהַלְלוּ כָּל זֶרַע יִשְׂרָאֵל.
## 
## 
## 
## 
## אלהי מעשיו: (40)
אֱלֹהַי מַעֲשָׂיו מָה נִפְלָאִים אֵימָיו מָה נוֹרָאִים
אֵלָיו יֶחֶרְדוּ נִבְרָאִים אֶת פָּנָיו לְחַלּוֹת בָּאִים
אַךְ בְּהַקְדִּישׁוֹ קְרוּאִים אֶת שְׁמוֹת צַדִּיקִים וְחַטָּאִים
וַיִּהְיוּ נִקְרָאִים לִפְנֵי הַמֶּלֶךְ
## 
## 
נָכוֹן כִּסְאוֹ לַמִּשְׁפָּט נָאוֹר לֶאֱמֶת יוֹצִיא מִשְׁפָּט
נָתַן פֶּלֶס וּמֹאזְנֵי מִשְׁפָּט נָצֹר אָרְחוֹת מִשְׁפָּט
נִשָּׂא וַיִּגְבַּהּ בַּמִּשְׁפָּט נוֹהֵג יְצוּרָיו בְּדֶרֶךְ מִשְׁפָּט
אֶל עֵמֶק יְהוֹשָׁפָט הוּא עֵמֶק הַמֶּלֶךְ
## 
## 
יָחִישׁ פְּקֻדָּה בַּל תִּתְאַחַר יוֹם בּוֹעֵר כַּתַּנּוּר יֵחָר
יוֹם יִבָּקַע צֶדֶק כַּשַּׁחַר יוֹם יַבְדִּיל בֵּין תּוֹלָע לְצָחַר
יוֹם הָגוֹ סִיגִים מִכֶּסֶף נִבְחָר יוֹם פְּקֻדָּתוֹ אֵלַי תִּסְחַר
וְגַם לְמָחָר אֲנִי קָרוּא לָהּ עִם הַמֶּלֶךְ
## 
## 
יִגֶל בְּרַק חֶרֶב הָרְאֲתָה יַלְדֵי שָׁוְא לַעֲקוֹר צֻוְּתָה
יָעִיר בְּכָל נֶפֶשׁ רָצְתָה יִגְמֹל לְחֵיקָהּ אֲשֶׁר פַּצְתָּה
יִתְלַבֵּן כִּתְמָהּ אִם נִקְּתָה יִתְאַדֵּם עֲווֹנָהּ אִם עָוְתָה
עַל אֲשֶׁר לֹא עָשְׂתָה אֶת מַאֲמַר הַמֶּלֶךְ
## 
## 
הַמָּנוֹס יִמָּצֵא לִגְבַר הָעֵת יַבְדִּיל בֵּין נָבָל לְנָבָר
הֲיִצְלַח בְּכֶסֶף צָבַר הֲיִמָּלֵט מֵאֵל אִם יִתְעַבָּר
הֲיַסְתִּירֶנּוּ יָם אוֹ מִדְבָּר הֲלוֹא עֵינָיו מְשׁוֹטְטוֹת בְּכָל מַעֲבָר
וְכָל דָּבָר לֹא יִכָּחֵד מִן הַמֶּלֶךְ
## 
## 
וְנֶפֶשׁ תְּכַלְכֵּל מַחֲלָהּ וּלְבַדָּהּ תְּקַבֵּל תַּגְמוּלָהּ
וּמַעֲשֶׂיהָ שֶׁלָּה שֶׁלָּה וּפְרִי יָדֶיהָ מַאֲכָלָהּ
וְאִם שְׁלוֹמוֹת - יְשֻׁלָּם פָּעֳלָהּ וְאִם נְקָמוֹת - יֻתַּן גְּמוּלָהּ
הָרְאֻיוֹת לָתֶת לָהּ מִבֵּית הַמֶּלֶךְ
## 
## 
דּוֹרֵשׁ לִבּוֹת וּמַחְשְׁבֵיהֶם דָּן דִּין אֱמֶת עַל צְפוּן חֻבֵּיהֶם
דְּגָלֶיךָ צַדֵּק בְּרִיבֵיהֶם דַּלֵּיהֶם אַמֵּץ וְכוֹאֲבֵיהֶם
דּוּנֵם בֵּין שָׁבֵיהֶם דִּין שֶׁכְּבַר פָּרְעוּ חֹבֵיהֶם
וַאֲשֶׁר כֹּחַ בָּהֶם לַעֲמֹד בְּהֵיכַל הַמֶּלֶךְ
## 
## 
הֲגוֹת שְׂפָתַי יִשְׁפַּר הֲמוֹן חַטֹּאתַי יְכֻפַּר
הִמֵּס יִמַּס וְיוּפַר הַיּוֹם, וְאַל יַעַל בַּמִּסְפָּר
הֲרִיעִי יִיטַב מִשּׁוֹר פָּר הַיּוֹם בְּקָרְאִי לְשׁוֹכְנֵי עָפָר:
בַּחֲצוֹצְרוֹת וְקוֹל שׁוֹפָר הָרִיעוּ לִפְנֵי הַמֶּלֶךְ.
## 
## 
## אתה כוננת: (43)
אַתָּה כּוֹנַנְתָּ מֵישָׁרִים וְעִתַּדְתָּ יוֹם פְּקֻדָּתֶךָ
בְּטֶרֶם תַּרְקִיעַ שְׁחָקִים וַתָּכֶן בָּהֶם אֱמוּנָתֶךָ
גָּזַרְתָּ עַל בְּנֵי חֲלוֹף לַהֲבִיאָם בְּפֶלֶס צִדְקָתֶךָ
שֵׁבֶט מִישֹׁר שֵׁבֶט מַלְכוּתֶךָ
## 
דֶּרֶךְ חַיִּים הוֹדַעְתַּנִי וַחֲנַנְתַּנִי שֵׂכֶל כֹּבֵשׁ
הִזְהַרְתַּנִי לְיוֹם פְּקֻדָּה בְּפָקְדְּךָ עַל לַח וְיָבֵשׁ
וְנִגְעֵי שִׁגֲגוֹתַי וּזְדוֹנַי מֵאָז הָיִיתָ חֹבֵשׁ
אֲדֹנָי מָלָךְ גֵּאוּת לָבֵשׁ
## 
זֶה הַיּוֹם זָעַמְתָּ זֵדִים שְׁמָם מָחִיתָ לְעוֹלָם
חָלַקְתָּ לַצַּדִּיקִים בְּרָכָה חַיִּים עַד הָעוֹלָם
טִכַּסְתָּ אֵלֶּה לְחַיֵּי עוֹלָם וְאֵלֶּה לַחֲרָפוֹת לְדִרְאוֹן עוֹלָם
וַיֵשֶׁב אֲדֹנָי מֶלֶךְ לְעֹולָם
## 
יִדַּעְתָּ לְבֵינוֹנִים תְּשׁוּבָה לְהַצִּיל מִמָּוֶת נַפְשָׁם
כִּי הֶאֱרַכְתָּם עַד עָשׂוֹר אוּלַי יֵצְאוּ מִמּוֹקְשָׁם
לְהִתְהַלֵּךְ בְּאֶרֶץ הַחַיִּים וְלַעֲבֹר בַּסָּךְ עַד מִקְדָּשָׁם
מַלְכָּם לִפְנֵיהֶם וַאדֹנָי בְּרֹאשָׁם.
## 
## 
## ירצה צור: (45)
יִרְצֶה צוּר אֵין כְּעֶרְכּוֹ שַׁוְעַת עַמּוֹ וְשִׂיחוֹ
וְשִׁיר מַמְתַּקֵּי חִכּוֹ יְקַבֵּל כְּשַׁי נִחֹחוֹ
וַיְהִי בְשָׁלֵם סֻכּוֹ לִהְיוֹת לָעַד נִצְחוֹ
וְיִתֶּן עֹז לְמַלְכּוֹ וְיָרֵם קֶרֶן מְשִׁיחוֹ
## 
הֵעָתֵר יוֹם תֶּעְתַּר חֲבַצֶּלֶת הַשָּׁרוֹן
כָּאֳנִי בְלֶב יָם תֶּחְתַּר לְהוֹצִיאָהּ לְבִצָּרוֹן
וְהַדְרַת עָם הַנּוֹתָר תָּשִׁיב כְּרִאשׁון כְּאַחֲרוֹן
שְׁמוֹתָם יִשָּׂא אַהֲרֹן וְצִיץ קֹדֶשׁ עַל מִצְחוֹ
## 
וְעַם יָרַע בְּהִגָּיוֹן בְּאַרְצוֹת צַר צוּר פִּזְּרוֹ
חִישׁ יִתֵּן מִצִּיּוֹן אֶת יְשׁוּעָתוֹ וְעֶזְרוֹ
וְהַיּוֹם יִמְחֹל שִׁגְיוֹן וּסְלִיחָתוֹ תְאַזְּרוֹ
וְיָשִׁיב אֶת הוֹד נִזְרוֹ לוֹ אַחַר הִתְגַּלְּחוֹ
## 
דַּל מְאֹד בֶּן הַמֶּלֶךְ וְהִנּוֹ צֹעֵק וְנֶאֱנָח
הֲלַעָד אַף יְהִי הֹלֵךְ וְגָדֵל מִבְּלִי מֻנָּח
הֲלֹא חֶטְאוֹ בְּיָם יַשְׁלֵךְ וּמִכָּל עֲבָרָיו יְהִי נָח
כִּי אֹתוֹ לֹא יִזְנַח לְעוֹלָם וְלֹא יַנִּיחוֹ
## 
הִנֵּה בְחָזָק יָבוֹא וּבְיָדוֹ כּוֹס חֲמָרָיו
צֹרֵר זֶרַע אֹהֲבוֹ לְהַשְׁקוֹת עִם כָּל כְּמָרָיו
יָשִׁיב בְּנוֹ לִמְסִבּוֹ וְיִשְׁמֹר אֶת מִשְׁמָרָיו
וְצָר שֹׁקֵט אֶל שְׁמָרָיו יְסַכְסֵךְ לְהָמִיר רֵיחוֹ.
## 
## 
## יחזו פנימו: (47)
יֶחֱזוּ פָנֵימוֹ הַיּוֹם קְהִלַּתְכֶם
וְיָרִיע לְסַקֵּל דֶּרֶךְ לִקְרַאתְכֶם
הוֹד יֵשַׁע יְגַלֶּה כְּמֵאָז לִפְנֵיכֶם
אֲדֹנָי צְבָאוֹת יָגֵן עֲלֵיכֶם.
## 
## 
## מגדל עז: (47)
מִגְדַּל עֹז שֵׁם אֲדֹנָי לְהִנָּצֵל מִמְּדוּרָה עֲרוּכָה
נִשְׁמַת אַפּוֹ כְּנַחַל גָּפְרִית מַסֵּכָה עַל שֹׂנְאָיו נְסוּכָה
סֵפֶר זִכְרֹנוֹת פֹּתֵחַ וְכֹתֵב כָּל אֲשֶׁר זָכָה
זֵכֶר צַדִּיק לִבְרָכָה
## 
עֲבָדָיו כֻּלָּם הַיּוֹם בְּשִׁבְתּוֹ לִשְׁפֹּט אֱמוּנוֹת
פֵּרַשׂ סִפְרוֹ וּפֵרְשׁוֹ וּפָקַד גּוֹיִם וּלְשׁוֹנוֹת
צַדִּיק הַצְדֵּק וְהַרְשִׁיעַ רָשָׁע כָּל אִישׁ בִּדְרָכָיו לְהִמָּנוֹת
וַיֹאמֶר לְהָבִיא אֶת סֵפֶר הַזִּכְרוֹנוֹת
## 
קָבַע כִּסֵּא מִשְׁפָּט וְחָתַם לְחַיִּים נֶאֱמָנָי
רִשְׁעֵי אֶרֶץ הִדִּיחַ מִהְיוֹתָם יֹרְשֵׁי עֲדָנָי
שֹׁמֵר לְבֵינוֹנִים תְּשׁוּבָה אוּלַי בַּעֲשֶׂרֶת יְמֵי תַחֲנוּנָי
יִזְכְּרוּ וְיָשֻׁבוּ אֶל אֲדֹנָי
## 
תָּבוֹא לְפָנָיו הַיּוֹם שַׁוְעַת צִבְאוֹתָיו
תֹּעֵי צֹאנוֹ יְשׁוֹבֵב לְמִרְבַּץ נָוֵהוּ וּמִכְלְאוֹתָיו
תִּזָכַרְנָה רִאשׁוֹנוֹת פְּלָאָיו בְּאַחֲרוֹנוֹת נוֹרְאוֹתָיו
זֵכֶר עָשָׂה לְנִפְלְאוֹתָיו.
## 
## 
## לבית ישראל: (49)
לְבֵית יִשְׂרָאֵל יָחִישׁ יְשׁוּעָתוֹ
צוּר פֹּדֶה וְגֹאֵל יָעִיר חֶמְלָתוֹ
וְאֶל מִקְדַּשׁ אֲרִיאֵל יָשִׁיב שְׁכִינָתוֹ
זָכַר חַסְדּוֹ וֶאֱמוּנָתוֹ
## 
יְגַל קֵץ הַנֶּעְלָם וְנֵס פִּדְיוֹן יְרִימוֹ
וְעַם נִדְכֶּה וְנִכְלָם מֵאַשְׁפּוֹת יְקִימוֹ
זְמַן יֶשַׁע נִשְׁלָם וְצוּר יַשְׁלִים נְאֻמוֹ
וַיִזְכֹּר יְמֵי עוֹלָם מֹשֶׁה עַמּוֹ
## 
הֲבֵן יַקִּיר יִמְכֹּר וְלֹא יִשְׁמַע בְּכִיתוֹ
מְעַט מִזְעָר יַעְכֹּר מְצִיקָיו וְשָׁב שְׁבִיתוֹ
וְלִמְשַׂנְאָיו יַהְכֹּר לְהֵטִיב אַחֲרִיתוֹ
לִירֵאָיו יִזְכֹּר לְעוֹלָם בְּרִיתוֹ
## 
וְעוֹד אִם תְּאַחַרְנָה עִתִּים מְזֻמָּנוֹת
יְבֹאוּן וְתִיקַרְנָה קְהִלּוֹת הַבְּחוּנוֹת
וְעֹלוֹת תַּכְשַׁרְנָה וְיִמָּחוּ עֲוֹנוֹת
וְלֹא תִזָּכַרְנָה הָרִאשֹׁנוֹת
## 
דְּחוּיִם כִּי שְׁמַרְתֶּם חֻקוֹת דָּר מְעוֹנָי
מְעַט קָט וְנֶעֱזַרְתֶּם יְלִידֵי אֵיתָנָי
וְיוֹם זֶה בְּעִיר בְּחַרְתֶּם תִּהְיוּ לְחַי אֱמוּנָי
וְנִזְכַּרְתֶּם לִפְנֵי אֲדֹנָי
## 
הָדוּר בְּחֶמְלָתְךָ הַעֲבֵר חֵטְא אֹדֶם
וְחוֹכֵי יְשׁוּעָתְךָ הֲנִיחֵם וְאַל תְּנִידֵם
וְחִישׁ קַבְּצֵם לְבֵיתְךָ וְשָׁם צָעִיר רֹדֵם
זְכֹר עֲדָתְךָ קָנִית קֶּדֶם.
## 
## 
## ידוע תדע: (51)
יָדֹעַ תֵּדַע פְּנֵי צֹאנְךָ בְּעֵת רָצוֹן
יוֹם אֲשֶׁר עַל יְדֵי מוֹנֶה עוֹד תַּעֲבֹרְנָה הַצֹּאן
## 
הֲמוֹנִים הֲמוֹנִים כְּאֶחָד
הַיּוֹם קְרָאָם רֹב פָּחַד
וּלְזִכְרוֹ קִימָם נִכְחָד
פֶּן עֲוֹנֵיהֶם יֵאָסְפוּ יָחַד
## 
וּדְפָקוּם יוֹם אֶחָד
וָמֵתוּ כָּל הַצֹּאן
## 
וּבְךָ יִצְדְּקוּ זֶרַע אֶפְרַיִם
בַּעֲלוֹתָם בְּכַף מֹאזְנָיִם
בְּשֶׁכְּבָר בָּאוּ בָאֵשׁ וּבַמַּיִם
וְלָקְחוּ מִיָּדְךָ כִּפְלָיִם
## 
וְאֵשׁ נָפְלָה מִן הַשָּׁמַיִם
וַתִּבְעַר בַּצֹּאן
## 
דָֹּחֹה תִדְחֶה מְשׁוּגָה
וּתְחַיֵּה בָּשְׁמֵי עֲרוּגָה
וְתִתֵּן לְדִמְעָה פוּגָה
בַּהֲפִיצְךָ עֲנָן דְּאָגָה
## 
וְתִרְעֶה אֶת צֹאן הַהֲרֵגָה
כִּי אֵין מִרְעֶה לַצֹּאן
## 
הַדְרָתְךָ תְּשׁוֹבֵב לְאוּלָמִי
וּלְאַחַי תִּקְרָא עַמִּי
וְתִבְצֹר עֹלֲלוֹת כַּרְמִי
הֵם שְׁאָר עֵדֶר לְאֻמִּי
## 
כִּי לִפְנֵי מִי וְעַל מִי
נָטַשְׁתָּ מְעַט הַצֹּאן
## 
חַדֵּשׁ לִי כַּנֶּשֶׁר נֹעַר
וִישׁוּעָתִי כְּלַפִּיד יִבְעָר
וְאִם הָיָה רֵאשִׁיתִי מִצְעָר
אַחֲרִיתִי בְּצָרַי אֶגְעָר
## 
כְּאַרְיֵה בְּבַהֲמוֹת יַעַר
כִּכְפִיר בְּעֶדְרֵי צֹאן.
## 
## 
## ישראל להשית: (53)
יִשְׂרָאֵל לְהָשִׁית חֶלְקָם בַּחַיִּים
הַיּוֹם תִּכְתְּבֵמוֹ עִם הַכְּתוּבִים לְחַיִּים
וְאֶת דִּינָם הוֹצֵא לֵאוֹר בְּאוֹר הַחַיִּים
זֹכֵר יְצוּרָיו בְּרַחֲמִים לְחַיִּים.
## למשפט כונן: (53)
לַמִּשְׁפָּט כּוֹנֵן כִּסְאוֹ וְהִשְׁקִיף עַל שֹׁכְנֵי עָפָר
לְהַשְׁפִּיל רוּם כִּסְאוֹת מְלָכִים וַעֲצָתָם תּוּפַר 
לִצְנֹף רְצוּיָיו צְנִיף צֶדֶק וּמַעֲמָדָם יִשְׁפַּר
עָלָה אֱלֹהִים בִּתְרוּעָה יְיָ בְּקוֹל שׁוֹפָר
## 
## 
וַעֲבָדָיו יִשְּׂאוּ עַיִן בְּפַחֲדָם לְדִין הֲמוֹנַי
וְיֶהֱמוּ לִבּוֹתָם לְרֹב עֲווֹנַי
וְיָרִיעוּ בְּשׁוֹפְרוֹת תְּרוּעָה לְעַרְבֵּב שׂוֹטְנַי
בַּחֲצֹצְרוֹת וְקוֹל שׁוֹפָר הָרִיעוּ לִפְנֵי הַמֶּלֶךְ יְיָ
## 
## 
יַעֲלֶה וְיָבוֹא הַקֵּץ הַסָּתוּם הַמְּיֻמָּן
יַגִּיעַ יֵרָאֶה וְיֵרָצֶה הַצִּיר הַנֶּאֱמָן
יִשָּׁמַע יִפָּקֵד וְיִזָּכֵר זִכְרוֹן עַם לֹא אַלְמָן
וַיי אֱלֹהִים בַּשּׁוֹפָר יִתְקָע וְהָלַךְ בְּסַעֲרוֹת תֵּימָן.
## 
## 
## 
## 
## יעלו לאלף: (55)
יַעֲלוּ לְאֶלֶף וְלִרְבָבָה כִּבְנֵי צֹאן כָּל בְּנֵי אֶרֶץ
וְתַחַת הַשֵּׁבֶט יוּבָא מֵאֵין יוֹצֵאת וְאֵין פָּרֵץ
דִּין שׁוֹבֵבָה וְדִין שָׁבָה בְּעֵמֶק חָרוּץ יֵחָרֵץ
לִפְנֵי אֲדֹנָי כִּי בָא כִּי בָא לִשְׁפֹּט הָאָרֶץ
## 
הַיּוֹם פְּקֻדּוֹת נִקְרָאוֹת וְתֵבֵל לַדִּין נִצֶּבֶת
וּבוֹ הֵחֵל הַצּוּר לְהַרְאוֹת גְּבוּרַת יְמִין מַחֲצֶבֶת
וּבוֹ כּוֹנֵן כֵּס נוֹרָאוֹת הַמַּגְבִּיהִי לָשֶׁבֶת
הַמַּשְׁפִּילִי לִרְאוֹת בַּשָּׁמַיִם וּבָאָרֶץ
## 
וּמוֹסְדֵי עוֹלָם נוֹסָדוּ וְעַמּוּדֵי חוּג עָמָדוּ
וְשָׁלֹשׁ עֲקָרוֹת נִפְקָדוּ אֱמוּנֵי יְשֻרוּן יָלָדוּ
וַאֲשֶׁר בְּפַתְרוֹס הָעֳבָדוּ בֹּו מֵעָנְיָם נִסְעָדוּ
וְאֵלֶּה בּוֹ יִפָּקֵדוּ לְהַעֲלוֹתָם מִן הָאָרֶץ
## 
דְּרוּשָׁה כַּיּוֹם הַמְלִיכִי מַלְכֵּךְ וְיִמְלֹךְ עָלָיִךְ
וְתִקְעִי וְהָרִיעִי עַד כִּי יַעֲלֶה זֵכֶר קְהָלָיִךְ
וְלִגְאֹל מִשְּׁאוֹל חַיָּיְכִי וְיָאֵר פָּנָיו אֵלָיִךְ
יְחַדֵּשׁ כַּנֶּשֶׁר נְעוּרָיְכִי וּכְמַלְקוֹשׁ יוֹרֶה אָרֶץ
## 
הַעֲלִי נָא יוֹנַת רְחֹקִים קוֹל מֵאֶרֶץ מֶרְחַקִּים
הַקֹּרְאָה מִמַּעֲמַקִּים הַגְבִּירִי שִׁיר עַד שְׁחָקִים
אוּלַי יְקָרֵב יוֹם לְהָקִים דְּבָרוֹ לְשׁוֹשַנַּת עֲמָקִים
וְעַמֵּךְ כֻּלָּם צַדִּיקִים לְעוֹלָם יִירְשׁוּ אָרֶץ.
## 
## 
## יראי יי: (57)
יִרְאֵי אֲדֹנָי הַלְלוּהוּ כָּל זֶרַע יַעֲקֹב כַּבְּדוּהוּ
## 
הַיּוֹם בְּהַזְכַּרְכֶם יוֹם פְּקֻדַּת יֹצֶרְכֶם
אָיֹם וְנוֹרָא הוּא
## 
וּבַהֲכִינוֹ כִּסֵּא פְלָאָיו וְהַקְדִּישׁ לַמִּשְׁפָּט קְרֻאָיו
לְשַׁלֵּם לְאִישׁ כְּמַעֲשֵׂהוּ
## 
דִּינוֹ בְּשָׁלֹשׁ כִּתּוֹת פְּעֻלָּתָם עַל סֵפֶר חֲרוּתוֹת
וְשׁוֹמֵר תּוֹרָה אַשְׁרֵהוּ
## 
הֲמוֹנִים הֲמוֹנִים לְיוֹם דִּין נְכוֹנִים
כְּאֶחָד לָרוּץ בְּעֵמֶק הֶחָרוּץ
עֵמֶק הַמֶּלֶךְ הוּא
## 
הַצַּדִּיקִים לְחַיִּים וּבֵינוֹנִים תְּלוּיִים
וּרְשָׁעִים לְחֶרְפַּת הֲמוֹנָי כִּי כִחֲשׁוּ בַּאדֹנָי
וַיֹאמְרוּ לוֹא הוּא
## 
לְהַצְדִּיק צַדִּיק כְּצִדְקָתוֹ וּלְהַרְשִׁיעַ רָשָׁע כְּרִשְׁעָתוֹ
וּלְהַאֲרִיךְ לְבֵינוֹנִי כִּי לֹא בָזָה וְלֹא שִׁקַּץ עֱנוּת עָנִי
אוּלַי מִשְׁגֶּה הוּא
## 
וְאוּלַי יִתֵּן אֶל לִבּוֹ לְבַעֵר טְמוּנֵי חֻבּוֹ
כִּי יִרְאֶה בְּמוֹת רָשָׁע וְשָׁב מֵעָוֹן וָפָשַׁע
פֶּן יָמוּת גַּם הוּא
## 
יָחִיד נִקְרָא רַב חֶסֶד מַטֶּה כְּלַפֵּי חָסֶד
וְרוֹצֶה וִדּוּי אֱמוּנַי לְמַעַן שִׁמְךָ אֲדֹנָי
וְסָלַחְתָּ לַעֲוֹנִי כִּי רַב הוּא
## 
בֹּחֵר בִּתְשׁוּבָה וְעַל פֶּשַׁע עֹבֵר פַּעֲמַיִם שָׁלֹשׁ עִם גָּבֶר
אֲבָל אִם הַחֵטְא גָּבַר הָרִאשׁוֹן אֵלָיו יְחֻבָּר
וְנוֹסַף גַּם הוּא
## 
רִאשׁוֹן רִאשׁוֹן מַעֲבִיר לַחוֹטֵא אִם חֲמֻדוֹת הִגְבִּיר
וְיֵחָשֶׁב לוֹ חֶטְאוֹ כְּאִילוּ לֹא עֲשָׂאוֹ
כִּי בַמֶה נֶחְשָׁב הוּא
## 
שֶׁעֲוֹנוֹתֵיהֶם כִּזְכוּיוֹתֵיהֶם שְׁקוּלִים יֹרְדִים וּמְצַפְצְפִים וְעֹלִים
כִּי אֲדֹנָי יִפְקְדֵם מִבֶּטֶן שְׁאוֹל יְעֹודֲדֵם
כִּי חַנּוּן וְרַחוּם הוּא
## 
מוּכָן כִּסְאוֹ לַמִּשְׁפָּט בְּעֵמֶק הֶחָרוּץ הוּא עֵמֶק יְהוֹשָׁפָט
לְהַרְאוֹת צִדְקוֹתָיו לַאֲשֶׁר לֹא הֵבִינוּ פְּעֻלוֹתָיו
כִּי לֹא יָדְעוּ מַה הוּא
## 
וּמִי מְכַלְכֵּל אֶת יוֹם בּוֹאוֹ כִּי מִמְּזְרַח שֶׁמֶשׁ עַד מְבוֹאוֹ
יִקְרָא חֲיָלָיו לְהִשְׁתַּחֲוֹת לַהֲדֹם רַגְלָיו
קָדוֹשׁ הוּא
## 
אִם יִטָּמֵן אָדָם בַּצוּר לֹא יִתְעַלֵּם מִפְּנֵי הַצּוּר
כִּי צֶדֶק מַהֲלָכָיו וּמִשְׁפָּט כָּל דְּרָכָיו
צַדִּיק וְיָשָׁר הוּא
## 
לְבָבוֹת חֹקֵר וּצְפוּנוֹת סֹקֵר וּמֹאֵס בַּשּׁקֶר וְטֹפְלוֹ מְעַקֵּר
וּכְנַהֲמַת יָם וְגָלָּיו יִנְהֹם עָלָיו
בַּיּוֹם הַהוּא
## 
וְנִשְׂגַּב אֲדֹנָי לְבַדוֹ בַּיּוֹם הַהוּא.
## 
הַהוּא יִקָּרֵא עֵמֶק הֶחָרוּץ כִּי שָׁם יֶחֱרַץ עֹמֶק הַדִּין וְעַד
צֶדֶק יָשׁוּב מִשְׁפָּט
## 
לַיּוֹם אֲשֶׁר הוּא עֹשֶׂה אֵין מָנוֹס וְאֵין מִכְסֶה
בְּשִׁבְתּוֹ לַכִּסֵּא מִתְנַשֵּׂא וְאֵשׁ עֲלוּקָה בְּאַפּוֹ נִשְּׂקָה
כִּי בָאֵשׁ אֲדֹנָי נִשְׁפָּט
## 
וַיִּקְרָא שְׁחָקִים וַיַּרְגֵז אֲרָקִים וְעָדָיו יְבֹאוּן עֵדָיו
לְהַגִּיד עַל עָשִׁיר וּמִסְכֵּן עַל כֵּן
לֹא יָקֻמוּ רְשָׁעִים בַּמִּשְׁפָּט
## 
יַחַד כָּעָשִׁיר כָּאֶבְיוֹן כַּשָׁפָל כָּעֶלְיוֹן כַּמֶּלֶך כַּחֵלֶךְ
כָּאֶזְרָח כַּהֵלֶךְ כָּאָדוֹן כָּעֶבֶד כַּנִּמְצָא כָּאֹבֵד
שָׁם שָׂם לוֹ חֹק וּמִשְׁפָּט
## 
חַיִּים כְּנֶגֶד מָוֶת וְאוֹר כְּנֶגֶד צַלְמָוֶת שִׁוָּה וְצִוָּה
לִדְבֹּק בַּטוֹב וְלִרְחֹק מִקְּטֹב יַדְרֵךְ עֲנָוִים בַּמִשְׁפָּט
## 
זִכְרוּ זֶה הַיּוֹם נוֹרָא וְאָיוֹם לָכֶם לְפִדְיוֹן הוּכַן
לְשׁוֹבַבְכֶם עֲלֵי כֵן וּבְיוֹם נִקְרָא עוֹלָם וְנִבְרָא
וְנִפְקְדָה שָׂרָה וַתְּהִי עֲקָרָה מְלֵאֲתִי מִשְפָּט
## 
קְרֻאִים לַדִּין יִפְחֲדוּ מִיּוֹם דִּין וְהַיָּרֵא דְבָרוֹ
נִזְהָר בְּמוּסָרוֹ וְיִסְּרוֹ לַמִּשְׁפָּט
## 
וַיִגְבָּה אֲדֹנָי צְבָאוֹת בַּמִּשְׁפָּט.
בַּמִּשְׁפָּט עַמְּךָ אַל תַּרְשִׁיעַ וְהַיּוֹם בִּתְקוֹעַ שׁוֹפָר וְהָרִיעַ
תֵּחָשֵׁב לוֹ לִצְדָקָה
## 
אֵילֵי שִׂפְתוֹתָם תְּקַבֵּל בִּמְשֹׁךְ בְּקֶרֶן הַיּוֹבֵל
לַעֲשׂוֹת צְדָקָה
## 
מְלוֹךְ עֲלֵיהֶם יוֹם יַמְלִיכוּךָ וְזָכְרֵם יוֹם יִזְכְּרוּךָ
וּפְדֵה צִיּוֹן בְּמִשְׁפָּט וְשָׁבֶיהָ בִּצְדָקָה
## 
אֶת זְכִירָתָם תַּחֲשֹׁב עֲקֵדָה לְהָכִין אוֹתָהּ וּלְסַעֲדָהּ
בְּמִשְׁפָּט וּבִצְדָקָה
## 
דִּמְעָתָם תְּקַבֵּל כְּנִסְכֵּיהֶם וְהָרִים יִשְׂאוּ שָׁלוֹם לָהֶם
וּגְבָעוֹת בִּצְדָקָה
## 
וְשָׂטָן תְּעַרְבֵּב וּפִי עַוְלָה תִּבְלוֹם וְהָיָה מַעֲשֶׂה הַצְּדָקָה שָׁלוֹם
וַעֲבֹדַת הַצְּדָקָה
## 
מֶלֶךְ מַשְׁקִיט וְאֵין מַרְשִׁיעַ זֹכֵר נִשְׁכָּחוֹת רַב לְהוֹשִׁיעַ
מְדַבֵּר בִּצְדָקָה
## 
וְהָאֵל הַקָּדוֹשׁ נִקְדַּשׁ בִּצְדָקָה.
## 
בִּצְדָקָה יְיַחֲדוּהוּ יְצוּרָיו וּבְמִשְׁפָּט יְהַדְּרוּהוּ הֲדוּרָיו
בִּצְדָקָה יְוַעֲדוּהוּ וְתִיקָיו וּבְמִשְׁפָּט יְדַגְּלוּהוּ דְּבֵקָיו
בִּצְדָקָה יְהַלֵלוּהוּ כְרוּבָיו וּבְמִשְׁפָּט יַעֲרִיצוּ
לְאֵל נַעֲרָץ בְּסוֹד קְדֹשִׁים רַבָּה וְנוֹרָא עַל כָּל סְבִיבָיו.
## 
## 
## מי יתנני: (64)
מִי יִתְּנֵנִי / עֶבֶד אֱלוֹהַּ עוֹשֵׂנִי,
וִירַחֲקֵנִי / כָל‑ דּוֹד וְהוּא יַקְרִיבֵנִי!
## 
יוֹצְרִי וְרוֹעִי, / נַפְשִׁי וְגֵוִי קָנִיתָ,
בַּנְתַּ לְרֵעִי / וּמַחְשְׁבוֹתַי רָאִיתָ,
אָרְחִי וְרִבְעִי / וְכָל‑­ דְּרָכַי זֵרִיתָ.
אִם תַּעְזְרֵנִי ‑ / מִי זֶה אֲשֶר יַכְשִׁילֵנִי!
אוֹ תַּעְצְרֵנִי ‑ / מִי בִּלְתְךָ יַתִּירֵנִי?
## 
הָמוּ קְרָבַי / לִהְיוֹת קְרוֹבִים אֵלֶיךָ,
אוּלָם עֲצָבַי / יְרַחֲקוּם מֵעָלֶיךָ,
יַטּוּ נְתִיבַי / מֵעַל נְתִיב מַעְגָּלֶיךָ,
יָהּ,לַמְּדֵנִי / בַּאְמִתְּךָ הַדְרִיכֵנִי,
וּלְאַט נְחַנִי / בַדִּין, וְאַל תַּרְשִׁיעֵנִי!
## 
וַאְנִי בְּעֶדְנָה / לַעְשׂוֹת רְצוֹנְךָ מִתְרַפֶּה.
אַף כִּי בְזִקְנָה ‑ / מַה זֶה אֲיַחֵל וַאְצַפֶּה?
אֵל, נָא רְפָא נָא, / כּיִ עמְּךָ אֵל הַמַּרְפֵּא.
יוֹם תִתְּשֵׁנִי / זִקְנָה, וְכֹחִי יִנְשַׁנִי,
אַל תִּטְּשֵנִי, צוּרִי, וְאַל תַּעַזְבֵנִי!
## 
דַּכָּא וְאֻמְלָל / אֵשֵׁב, וְחָרֵד לִרְגָעָי,
עָרוֹם וְשׁוֹלָל / אֵלֵךְ בְּהֵבְלֵי תַעְתּוּעָי,
וַאְנִי מְחֹלָל / מֵרֹב חֲטָאַי וּפְשָׁעָי,
בֵּינְךָ וּבֵינִי / עָוֹן אֲשׁר יַבְדִּיֵלִני,
וַיַחְשְׂכֵנִי / לִראוֹת בְאוֹרֶךָ עֵינִי!
## 
הַטֵּה לְבָבִי / לַעְבֹד עֲבֹדַת מַלְכוּתְךָ,
וּמַחֲשָׁבִי / טַהֵר, לְדֵעָה אֱלֹהוּתְךָ,
וּבְעֵת כְּאֵבִי / אַל נָא תְאַחֵר רִפְאוּתְךָ.
אֵלִי עֲנֵנִי, / אַל תֶּחֱשֶׁה וּתְעַנֵּנִי,
שֵנִית קְנֵנִי / וֶאְמֹר לְעַבְדֶּךְ: הִנֵּנִי!
## 
## 
## יום כיפור:
## ברכי אצולה (67)
בָּרְכִי נַפְשִׁי אֶת אֲדֹנָי
## 
בָּרְכִי אְצוּלָה מֵרוּחַ הַקֹּדֶשׁ
אֶת שֵׁם אַדִּיר נֶאְדָּר בַּקֹּדֶשׁ
אֵל נַעֲרָץ בְּסוֹד שַׂרְפֵי קֹדֶשׁ
אֵין קָדוֹשׁ כַּאדֹנָי
## 
בָּרְכִי בָּרָה מִנַּחֲלֵי בוֹר נִמְשָׁכֶת
אֶת שֵׁם בֹּחֲרֵךְ לְפָנָיו לָלָכֶת
בֹּרֶכֶת לְפָנָיו וּבִשְׁמוֹ מִתְבָּרָכֶת
בְּרוּכָה אַתְּ לַאדֹנָי
## 
בָּרְכִי גְּלוּיָה לַלֵּב וְנֶעְלֶמֶת מִמַּרְאֶה
אֶת שֵׁם גָּבּהַּ וְשָׁפָל יִרְאֶה
גֹּדֶל מַעֲשָׂיו לְסַפֵּר כָּל פֶּה יִלְאֶה
גְּדֹלִים מַעֲשֵׂי אֲדֹנָי
## 
בָּרְכִי דַּלָּה נֹשְׂאֵת הַגּוּף בְּלִי מִשְׁעָן
אֶת שֵׁם דֹּלֶה עַל בְּלִימָה אֹהֶל בַּל יִצְעָן
דֵּעָה חוֹנֵן לִבְנֵי אָדָם לְמַעַן
דַּעַת צִדְקוֹת אֲדֹנָי
## 
בָּרְכִי הַמִּתְאַמֶּצֶת לְהַחֲזִיק בְּשׁוּלָיו
אֶת שֵׁם הַמְקָרְבֵךְ בְּהִשְׁתַּחֲוָיָתֵךְ לַהֲדֹם רַגְלָיו
הֱיוֹתֵךְ לְפָנָיו כְּכָל הָעֹמְדִים עָלָיו
הַנִּגָּשִׂים אֶל אֲדֹנָי
## 
בָּרְכִי וְעוּדָה לְחַכֵּם לִבּוֹת בְּנֵי אָדָם
אֶת שֵׁם וָתִיק הַשֹּׁלְחֵךְ לְמִחְיַת בָּשָׂר וָדָם
וְהַמַּקְדִּירָם בְּהִלָּקְחֵךְ וְשָׁבוּ לִיסוֹדָם
וְעָלַיִךְ יִזְרַח אֲדֹנָי
## 
בָּרְכִי זַכָּה בְּעַד מַחֲשַׁכֵּי הַגּוּף מְאִירָה
אֶת שֵׁם זֹהַר הָעוֹלָם אָיֹם וְנוֹרָא
זָקַף שַׁעֲרֵי צֶדֶק וַיִּקְרָא
זֶה הַשַּׁעַר לַאדֹנָי
## 
בָּרְכִי חַיָּה בְּקֶרֶב מֵתִים עֲצוּרָה
אֶת שֵׁם חֵי הָעוֹלָמִים נֶאְזָר בִּגְבוּרָה
חוֹנֵן וּמְכַבֵּד מְכַבְּדֵי תוֹרָה
חֵן וְכָבוֹד יִתֵּן אֲדֹנָי
## 
בָּרְכִי טְהוֹרָה כְּעֶצֶם הַשָּׁמַיִם וּצְבָאָם
אֶת שֵׁם טוֹב לְקֹוָיו אֲשֶׁר לִכְבוֹדוֹ בְּרָאָם
טֶרֶם יָבִינוּ הֱבִינָם וּקְרָאָם
טַעֲמוּ וּרְאוּ כִּי טוֹב אֲדֹנָי
## 
בָּרְכִי יֹדַעַת חֵפֶץ תְּמִים דֵּעִים
אֶת שֵׁם יֹדֵעַ חֲפָצַיִךְ וּמַשְׁלִימָם לִרְגָעִים
יוֹרֶה חַטָּאִים וְאוּלַי הַשֹּׁמְעִים
יִזְכְּרוּ וְיָשֻׁבוּ אֶל אֲדֹנָי
## 
בָּרְכִי כְּבוּדָה בַּת מֶלֶךְ חֲשׁוּקָה
אֶת שֵׁם כְּבוֹד מוֹרֵךְ מִצְוָה לֹא נִפְלֵאת וְלֹא רְחֹקָה
כֹּה תַעֲשִׂי חֶסֶד מִשְׁפָּט וּצְדָקָה
כִּי בְאֵלֶּה חָפַצְתִּי נְאֻם אֲדֹנָי
## 
בָּרְכִי לֹבֶשֶׁת חַיִּים וּמִתְקַדֶּשֶׁת מִפִּגְרֵי מֵתִים
אֶת שֵׁם לֹבֵשׁ קְדֻשָּׁה וּקְדֹשִׁים לְפָנָיו מְשָׁרֲתִים
לִמּוּדֵי שִׁבְחוֹ תְּמִידִים וְלֹא נִצְמָתִים
לַעֲמֹד לְשָרֵת בְּשֵׁם אֲדֹנָי
## 
בָּרְכִי מִתְפָּאֶרֶת בְּקִרְבַת אֱלֹהֶיהָ תִּתְהַלֵּל
אֶת שֵׁם מְרוֹמָם עַל כָּל בְּרָכָה וּתְהִלָּתוֹ מִי יְמַלֵּל
מְהֻלָּל שְׁמוֹ וְאֹתוֹ כֹּל הַנְּשָׁמָה תְּהַלֵּל
מִדֵּי עֲלֹתָהּ בְּבֵית אֲדֹנָי
## 
בָּרְכִי נִצֶּבֶת עַל מַלְכָּה לַעֲשׂוֹת מְלַאכְתּוֹ
אֶת שֵׁם נִשְׁקָף עַל אֶרֶץ מִמֲכוֹן שִׁבְתּוֹ
נְכֹנִים מַלְאָכָיו לַעֲשׂוֹת כָּל דָּבָר בְּעִתּוֹ
נֹשְאֵי כְּלֵי אֲדֹנָי
## 
בָּרְכִי סֹבֶלֶת אֵבָרִים עַל אֶבְרַת רוּחַ חַיָּה
אֶת שֵׁם סֹעֵד עוֹלָם בְּעַמּוּדֵי עֵצָה וְתוּשִׁיָּה
סוֹד צַדִּיקִים יְסוֹד עוֹלָם וְהָיָה
סוֹמֵךְ צַדִּיקִים אֲדֹנָי
## 
בָּרְכִי עֹטֶה הוֹד וְהָדָר תִּתְאַזָּר
אֶת שֵׁם עֹשֶׂה אֲשֶׁר חָפֵץ וּמְקַיֵּם אֲשֶׁר גָּזַר
עָרִיצִים יִירָאוּהוּ וְאָמַר כָּל נֶעֱזָר
עֶזְרִי מֵעִם אֲדֹנָי
## 
בָּרְכִי פְּנִינָה פִּנְּתָה לֵאלֹהֶיהָ מְסִלּוֹת
אֶת שֵׁם פֹּעֲלֵךְ לִשְׁמוֹ נָאווּ תְהִלּוֹת
פֹּנֶה אֶל תְּפִלָּתֶךְ בְּרוּצֵךְ לְחַלּוֹת
פְּנֵי הָאָדוֹן אֲדֹנָי
## 
בָּרְכִי צוּרַת שֵׂכֶל בְּחֶרֶט אֱנוֹשׁ נְתוּנָה
אֶת שֵׁם צוּר מֵכִין עוֹלָם וְאֵין קֵצֶה לַתְּכוּנָה
צֶדֶק יִקְרָאֵהוּ וֶאֱמוּנָה
צַדִּיק אַתָּה אֲדֹנָי
## 
בָּרְכִי קְרֹבַת שַׁדַּי אֲשֶׁר מַחֲזֵהוּ תֶחֱזֶה
אֶת שֵׁם קָדוֹש וּמְקֻדָּש בְּפִי כָל חֹזֶה
קְדֹשִׁים יַקְדִּישׁוּהוּ וְקָרָא זֶה אֶל זֶה
קָדוֹשׁ קָדוֹשׁ קָדוֹשׁ אֲדֹנָי
## 
בָּרְכִי רֹדֶפֶת צְדָקָה עַל עִקְבוֹת אֱלֹהִים
אֶת שֵׁם רֹכֵב שָׁמַיִם לְעֶזְרַת כְּמֵהִים
רָמִים יְעִידוּהוּ וִיהוֹדוּהוּ גְבֹהִים
רָם עַל כָּל גּוֹיִם אֲדֹנָי
## 
בָּרְכִי שֹׁכֶנֶת בָּתֵּי חֹמֶר וִיסוֹדָהּ בַּשְּׁחָקִים
אֶת שֵׁם שֶׁנִּקְדַּשׁ בְּשֶׁבַע כִּתּוֹת צַדִּיקִים
שְׁמוּרִים מִכָּל טֶנֶף וּמִכָּל חֵטְא מְנֻקִּים
שָׁם יְתַנּוּ צִדְקוֹת אֲדֹנָי
## 
בָּרְכִי תְּלוּיָה בִימִין עֶלְיוֹן וּנְצוּרָה כְאִישׁוֹן
אֶת שֵׁם תְּמִים דֵּעִים בָּרוּךְ בַּלֵּב וּמְבֹרָךְ בַּלָּשׁוֹן
תִּכֵּן נְשָׁמוֹת עִם הָאוֹר הָרִאשׁוֹן
תְּחִלַּת דִּבֵּר אֲדֹנָי
## 
יָחִיד הֲשִׁיבֵנוּ וּמִבּוֹר דַּלוּת הַעֲלֵנוּ
הָאֹמֶר לַחֶרֶס וְלֹא יִזְרַח בְּאוֹרְךָ נַהֲלֵנוּ
שִׁמְךָ מַלְכוּתְךָ וּכְבוֹדְךָ אֵל נְסָה עָלֵינוּ
אוֹר פָּנֶיךָ אֲדֹנָי.
## 
## 
## משתחוים להדרת: (73)
מִשְׁתַּחֲוִים לְהַדְרַת קֹדֶשׁ הַר אֲרִיאֵל
וּלְפִנַּת יִקְרַת מוּסַד הַהַרְאֵל
הִתְקַדְּשׁוּ לְמָחֳרַת וְחַלּוּ נָא פְנֵי אֵל
הִכּוֹן לִקְרַאת אֱלֹהֶיךָ יִשְׂרָאֵל
## 
## 
תְּנוּ עֹז בָּאִיִּים וְכַבְּדוּ בָּאוּרִים
וּמִמִּשְׁפְּחוֹת גּוֹיִים הִבָּדְלוּ בְּחוּרִים
וִהְיִיתֶם נְקִיִּים בְּיוֹם הַכִּפּוּרִים
מֵעָווֹן פְּדוּיִים וּמִכָּל חֵטְא שְׁמוּרִים
זֶה לֵיל שִׁמֻּרִים לְכָל בְּנֵי יִשְׂרָאֵל
## 
## 
וְקִרְעוּ הַלְּבָבוֹת וְהַשְׁפִּילוּ גָּבְהָם
וּשְׂאוּ זְכוּת אָבוֹת וְהִתְהַלְּכוּ לְנָגְהָם
וְקִרְאוּ מוּל עֲרָבוֹת בְּקוֹל כַּיָּם יִנְהַם
לְגִבּוֹר בַּקְּרָבוֹת לֹא נָם וְלֹא נִדְהָם
אֱלֹהֵי אַבְרָהָם יִצְחָק וְיִשְׂרָאֵל
## 
## 
דַּלְתֵי קַבָּלָה פְּתַח אֶל שׁוֹאֲלֵיהֶם
וּרְפֻאוֹת תְּעָלָה הַעֲלֵה לְמַחֲלֵיהֶם
וּפְנֵי חֵן וְחֶמְלָה הָאִירָה אֲלֵיהֶם
וּבְסֵפֶר מְחִילָה תִּכְתֹּב מְיַחֲלֵיהֶם
וּפִתַּחְתָּ עֲלֵיהֶם שְׁמוֹת בְּנֵי יִשְׂרָאֵל
## 
## 
הִמָּצֵא לְיֵשַׁע עֶדְרְךָ הַנִּשְׁבֶּה
וּמִנְחָתוֹ תִּשַּׁע אִם מְעַט וְאִם הַרְבֵּה
וְאִם הִרְבָּה רֶשַׁע פְּדוּת עַמְּךָ הַרְבֵּה 
וּלְשָׁבֵי פֶּשַׁע גַּלֵּה אוֹר נֶחְבֶּה 
וְאַל בְּאַפְּךָ תְכַבֶּה אֶת נֵר יִשְׂרָאֵל.
## 
## 
## 
## 
## נאלם שופך: (76)
נֶאֱלַם שׁוֹפֵךְ לִבּוֹ גְּרוֹנוֹ בְּקָרְאוֹ נִחַר
אַחֲלַי כִּי תַּעֲנֶה בּוֹ צִדְקָתוֹ בְּיוֹם מָחָר
לֵיל שִׁחַר פְּנֵי רַבּוֹ וּמִמּוֹעֲדָיו לֹא אֵחַר
וַיֹּאמֶר שַׁלְּחֵנִי כִּי עָלָה הַשָּׁחַר
## 
## 
אֲשֶׁר חֻקָּיו עִנְיָנָיו וּמִשְׁטָרוֹ בְּמִלָּתוֹ 
נָשָׂא מָרוֹם עֵינָיו וְנָשָׂא מְשַׁל תְּהִלָּתוֹ
וְהוֹדָה בְּקוֹל תַּחֲנוּנָיו לְשׁוֹמֵעַ תְּפִלָּתוֹ
וְאֵין כּוֹשֵׁל בְּרַעְיוֹנָיו וְאֶת סוּסִים פִּיו יִתְחַר
## 
## 
חֲמַס חוֹטֵא עַל לִבּוֹ וְחַטָּאתוֹ מַחֲלָתוֹ
כִּי לִפְנֵי מִשְׂגַּבּוֹ אֵיךְ תֶּרֶב גְּדֻלָּתוֹ
יָשִׂים אָרְבּוֹ בְּקִרְבּוֹ תְּפִלָּתוֹ תִּפְלָתוֹ
קָרַן פְּנֵי מַאֲמָרוֹ וְעוֹר מִפְעָלוֹ שָׁחַר
## 
## 
דָּבַק בְּתוֹרָתְךָ וְלֹא יַחְפֹּץ לְבַד קִרְבָתְךָ
מַהֲלָלְךָ מַהֲלָלוֹ וְאַהֲבָתוֹ אַהֲבָתְךָ
הַיָּרֵא מִמַּעֲלוֹ אֵיךְ יְיַחֵל תְּשׁוּבָתְךָ
בְּטֶרֶם יֶחֱזַק פִּשְׁעוֹ וְאַפְּךָ עָלָיו יִחַר
## 
## 
הָפֵץ עַבְרוֹת אַפְּךָ וְאֶת עַנְנֵי זַעְמֶךָ
וְאַל תּוֹכַח בְּקֶצְפְּךָ הַנּוֹשְׂאִים אֵימֶיךָ
וְשַׂכּוֹת אֶת כַּפְּךָ עַד יַעֲבֹר עַמֶּךָ
וּלְהִסְתּוֹפֵף בְּסִפְּךָ תְּקָרְבֵהוּ וּבוֹ תִּבְחַר.
## 
## 
## 
## 
## אדני נגדך: (78)
אֲדֹנָי! נֶגְדְּךָ כָל‑ תַּאֲוָתִי,
וְאִם לֹא אַעֲלֶנָּה עַל שְׂפָתִי.
רְצוֹנְךָ אֶשְׁאֲלָה רֶגַע ‑ וְאֶגְוָע,
וּמִי יִתֵּן וְתָבוֹא שֱׁאֶלָתִי,
וְאַפְקִיד אֶת‑ שְׁאָר רוּחִי בְּיָדְךָ
וְיָשַׁנְתִּי וְעָרְבָה לי שְׁנָתִי!
בְּרָחְקִי מִמְּךָ – מוֹתִי בְחַיָּי,
וְאִם אֶדְבַּק בְּךָ – חַיַּי בְּמוֹתִי,
אֲבָל לֹא אֵדְעָה בַּמֶה אֲקַדֵּם,
וּמַה תִּהְיֶה עֲבֹדתִי וְדָתִי.
דְּרָכֶיךָ, אֲדֹנָי, לַמְּדֵנִי,
וְשׁוּב מִמַּאֲסַר סִכְלוּת שְׁבוּתִי,
וְהוֹרֵנִי בְעוֹד יֶשׁ‑ בִּי יְכֹלֶת
לְהִתְעַנּוֹת, וְאַל תִּבְזֶה עֱנוּתִי,
בְּטֶרֶם יוֹם אֱהִי עָלַי לְמַשָּׂא,
וְיוֹם יִכְבַּד קְצָתִי עַל קְצָתִי,
וְאִכָּנַע בְּעַל כָּרְחִי, וְיֹאכַל
עֲצָמַי עָשׁ וְנִלְאוֹ מִשְּׂאֵתִי,
וְאֶסַּע אֶל מְקוֹם נָסְעוּ אֲבוֹתָי,
וּבִמְקוֹם תַּחֲנוֹתָם תַּחֲנוֹתִי.
כְּגֵר תּוֹשָׁב אֲנִי עַל גַּב אֲדָמָה,
וְאוּלָם כִּי בְּבִטְנָהּ נַחֲלָתִי.
נְעוּרַי עַד הֲלֹם עָשׂוּ לְנַפְשָׁם,
וּמָתַי גַּם אֲנִי אֶעֱשֶׂה לְבֵיתִי?
## 
## 
וְהָעוֹלָם אֲשֶׁר נָתַן בְּלִבִּי
מְנָעַנִי לְבַקֵּשׁ אַחֲרִיתִי!
וְאֵיכָה אֶעֱבֹד יוֹצְרִי – בְּעוֹדִי
אֲסִיר יִצְרִי וְעֶבֶד תַּאֲוָתִי?
וְאֵיכָה מַעֲלָה רָמָה אֲבַקֵּשׁ –
וּמָחָר תִּהְיֶה רִמָּה אֲחוֹתִי!
וְאֵיךְ יִיטַב בְּיוֹם טוֹבָה לְבָבִי,
וְלֹא אֵדַע – הֲיִיטַב מָחֳרָתִי?
וְהַיָּמִים וְהַלֵּילוֹת עֲרֵבִים
לְכַלּוֹת אֶת­‑ שְׁאֵרִי עַד כְּלוֹתִי.
וְלָרוּחַ יְזָרוּן מַחֲצִיתִי,
וּלֶעָפָר יְשִׁיבוּן מַחֲצִיתִי.
וּמַה אֹמַר – וְיִצְרִי יִרְדְּפֵנִי
כְּאוֹיֵב מִנְּעוּרַי עַד בְּלוֹתִי?
וּמַה לִּי בַּזְמָן – אִם לֹא רְצוֹנְךָ?
וְאִם אֵינְךָ מְנָתִי ‑ מַה מְנָתִי?
אֲנִי מִמַּעֲשִׂים שׁוֹלָל וְעָרוֹם
וְצִדְקָתְךָ לְבַדָּהּ הִיא כְסוּתִי –
וְעוֹד מָה אַאֲרִיךְ לָשׁוֹן וְאֶשְׁאַל!
אֲדֹנָי, נֶגְדְּךָ כָל‑ תַּאֲוָתִי!
## 
## 
## אוון זרענו: (81)
אֲבָל אֲשֵׁמִים אֲנָחְנוּ
## 
אָוֶן זָרַעְנוּ וְעָמָל קְצִירֵנוּ
וּמַה לַּעֲשׂוֹת כִּי אִם לָשׁוּב אֶל יוֹצְרֵנוּ
כִּי הוּא יָדַע יִצְרֵנוּ
זְכוֹר כִּי עָפָר אֲנָחְנוּ
## 
נִבְהָל עֶבֶד עֹמֵד עַל אֲדֹנָיו
כִּי יִרְאֶה שָׁמַיִם לֹא זַכּוּ בְעֵינָיו
וְהַמַּלְאָכִים לֹא עָמְדוּ לְפָנָיו
וְאֵיך נַעֲמֹד אֲנָחְנוּ
## 
יָדַעְנוּ רִשְׁעֵנוּ כִּי רָם וְגָבַר
וְנִמְשַׁךְ קִצֵּנוּ וְאֵין קֵץ לַדָּבָר
קַיִץ כָּלָה וְקָצִיר עָבָר
וְלוֹא נוֹשַׁעְנוּ אֲנָחְנוּ
## 
יְסוֹדֵנוּ עָפָר וּבְעָפָר נִקְבָּרִים
וּמַה יִּתְרוֹן לְהִתְגָּאוֹת בְּמַשְׂכִּית חֲדָרִים
וּמָחָר לְצַלְמָוֶת וְלֹא סְדָרִים
נֹסְעִים אֲנָחְנוּ
## 
הֹרֵינוּ חָטְאוּ וְהִכָּם אַרְיֵה
אֲנָחְנוּ עַד אָנָה אֲסִירֵי חֶטְאָם נִהְיֶה
עֲשֵׂה עִמָּנוּ אוֹת לְטוֹבָה וְנִחְיֶה
וְלֹא נָמוּת גַּם אֲנָחְנוּ
## 
וְאָמְנָם נִשְׁמוֹתֵינוּ בְּיַד אֵל מְחֹלְלֵנוּ
וְכֹפֶר מִשְּׁאוֹל לֹא יִמָּצֵא לָנוּ
יַחַד עָשִׁיר וְאֶבְיוֹן כֻּלָּנוּ
בְּנֵי אִישׁ אֶחָד אֲנָחְנוּ
## 
דַּלּוֹנוּ מְאֹד וְכִמְעַט נִגְדָּעְנוּ
וְכִי מִיָּדֵנוּ הָיְתָה זֹאת יָדָעְנוּ
וּבְכָל זֹאת לֹא נִכְנָעְנוּ
כִּי מַשְׁחִתִים אֲנָחְנוּ
## 
הַמַּחֲזִיקִים בְּאֵל וְאַחֲרָיו נִנְהִים
יַכִּירוּ וְיֵדְעוּ כִּי יֵשׁ אֱלֹהִים
וְכִי אֲדֹנָי הוּא אֱלֹהִים
הוּא עָשָׂנוּ וְלוֹ אֲנָחְנוּ
## 
לֹא יִתְגַּדֵּל מַשּׂוֹר עַל מְנִיפוֹ
וְחָכְמַת מָה לְבֶן אָדָם וְהוּא לֹא יֵדַע סוֹפוֹ
וּמַה יַּשִּׂיג לָדַעַת אֵיפֹה וְאֵיפֹה
כִּי תְמוֹל אֲנָחְנוּ
## 
וְעַד לַעֲנוֹת קֹרְאָיו בְּצָרָה
וְלָכֵן קִדַּמְנוּהוּ בְּצוֹם וַעֲצָרָה
כִּי רוּחֵנוּ בְּבוֹר גָּלוּת קָצָרָה
וּבְצָרָה גְדוֹלָה אֲנָחְנוּ
## 
יִחַלְנוּ תַנְחוּמֶיךָ וּבְזֹאת נִתְנַחֵם
כִּי רַחוּם אָתָּה וְעַל הָרָעָה תִנָּחֵם
וּמוֹדֶה וְעֹזֵב תְּרַחֵם
וְעַתָּה אֱלֹהֵינוּ מוֹדִים אֲנָחְנוּ.
## 
## 
## יביאון דברים: (84)
יְבִיאוּן דְּבָרִים מְעַטֵּי חֲסָדִים
יְלָדִים בְּשֶׁבַח אֲבִיהֶם לְמֵדִים
הֲלִיכַת הֲדֹמוֹ לְשַׁחֵר דְּבִירוֹ
יְבֹאוּן לְפָנָיו מְלֵאֵי פְחָדִים
וְיֵרְעוּן בְּקֹצֶר לְשׁוֹנָם בְּהוֹדוֹ
וְלָכֵן בְּפִיהֶם יְקָרוֹ מְעִידִים
דְוֻיִם לְחֶטְאָם עֲדֵי יַד אֲדֹנָם
סְלִיחָה יְצַפּוּ כְּעֵינֵי עֲבָדִים
הֲגִיגִי תְקַבֵּל אֱלֹהַי בְּעַד סוֹד
יְשָׁרִים מְאֹד אֶל דְּבָרְךָ חֲרֵדִים
בְּעוֹד הַנְּשָׁמוֹת בְּקִרְבָּם עֲצֻרוֹת
לְשִׁמְךָ בְּתוֹדָה מְבָרְכִים וּמוֹדִים.
## 
## 
## מי כמוך יחיד: (85)
מִי כָּמוֹךָ וְאֵין כָּמוֹךָ מִי דּוֹמֶה לָךְ וְאֵין דּוֹמֶה לָךְ
## 
## 
מִי כָּמוֹךָ יָחִיד הַנִּסְתָּר מֵאִישׁוֹן
הַנִּגְלֶה בְּלֵב וְהַנִּבְצָר מִכָּל לָשׁוֹן
רִאשׁוֹן לְכָל רִאשׁוֹן
בָּרוּךְ יְיָ יוֹם יוֹם
## 
## 
מִי כָּמוֹךָ וְאֶל מִי אֲדַמֶּךָ
דְּבָרְךָ נִצָּב בְּכָל מַעֲשֵׂה יָדֶיךָ 
וְהַכֹּל עֲבָדֶיךָ וְעֵדֶיךָ
לְמִשְׁפָּטֶיךָ עָמְדוּ הַיּוֹם
## 
## 
מִי כָּמוֹךָ הַיּוֹצֵר כָּל נוֹצָר
וְלֹא תֹּהוּ יָצָר
לְהַרְאוֹת גְּבוּרוֹת יָדוֹ לֹא תִּקְצָר
לְמַעַן עֲשֹׂה כַּיּוֹם
## 
## 
אֲשֶׁר שָׁמַעְנוּ וַנֵּדָעֵם
נִפְלָאוֹת כַּיּוֹם אַבִּיעֵם
לְהַסְכֵּת וְלִשְׁמֹעַ עֵת אַשְׁמִיעֵם
מִלְאוּ יֶדְכֶם הַיּוֹם
## 
## 
אֵל הָיִיתָ עַד לֹא שָׁמַיִם
אָצַלְתָּ לִי בְּרָכָה מִיּוֹמָיִם
דָּת קְדוּמָה שָׁנִים אַלְפָּיִם
כִּי אֶלֶף שָׁנִים בְּעֵינֶיךָ כְּיוֹם
## 
## 
בָּנִית עוֹלָם וַתָּשֶׂם מְמַדָּיו
וּבְרוּחֲךָ עָמְדוּ שֵׁשֶׁת צִדָּיו
קְרָאתָם וַיַּעַמְדוּ יַחְדָּיו
וְהָיוּ נְכֹנִים לַיּוֹם
## 
## 
בְּרֹאשׁ דְּבַר אֵל נִבְקַע שַׁחַר
אָמַר יְהִי אוֹר וְלֹא אֵחַר
קַל מְהֵרָה בַּגַּלְגַּל סָחָר
וַיִּקְרָא אֱלֹהִים לָאוֹר יוֹם
## 
## 
גָּזַר אֹמֶר וְהִגְדִּיל תּוּשִׁיּוֹת
וַיְקָרֶה בַּמַּיִם עֲלִיּוֹת
וַיִּבָּדְלוּ מֵימֵי תַּחְתִּיּוֹת
וַיִּהְיוּ שָׁם גָּרִים עַד הַיּוֹם
## 
## 
גִּלָּה פְּנֵי מִדְבָּרוֹת
וַיַּצְמַח דֶּשֶׁא וַעֲצֵי פֵּרוֹת
וַיַּעַשׂ אֱלֹהִים אֶת שְׁנֵי הַמְּאֹרֹת 
אֶת הַמָּאוֹר הַגָּדֹל לְמֶמְשֶׁלֶת הַיּוֹם
## 
## 
דָּג וָעוֹף וּבְהֵמָה וְשֶׁרֶץ 
הִרְבָּה וַיְבָרֲכֵם מֵעֶרֶץ
פְּרוּ וּרְבוּ כִּי לְמַלֹּאת הָאָרֶץ
קָנִיתִי אֶתְכֶם הַיּוֹם
דְּמוּת אֱלֹהִים הִצְלִיחַ לִמְלוּכָה
וַתִּשְׁלַם בּוֹ כָּל הַמְּלָאכָה
וּבְיוֹם הַשְּׁבִיעִי צִוָּה אֶת הַבְּרָכָה
כִּי קָדוֹשׁ הַיּוֹם
## 
## 
הִתְקִין לְעֶזְרוֹ צוּרַת לְבָנָה
וַיֹּאמֶר זֹאת הַפַּעַם אֱמוּנָה
בָּרוּךְ אֱלֹהֵי קֶדֶם מְעֹנָה 
אֲשֶׁר שְׁלָחֵךְ הַיּוֹם
## 
## 
הוֹשִׁיבָם בְּחֻפַּת שִׂמְחָה
וַיְלַמְּדֵם מִצְוָה נְכֹחָה
וַיֹּאמֶר זֹאת הַמְּנוּחָה 
אָנֹכִי נֹתֵן לִפְנֵיכֶם הַיּוֹם
## 
## 
וּכְרֶגַע פָּרְעוּ מִצְווֹת
וַיִּתְאַוּוּ לְנַפְשָׁם תַּאֲווֹת
כִּי דּוֹרֵשׁ רָעָתָם דִּבֵּר הַוּוֹת
וּמִרְמוֹת כָּל הַיּוֹם
## 
## 
וַיַּרְא אֵל וַיֵּרַע בְּעֵינָיו
בְּהֵחָבֵא אָדָם מִפָּנָיו
כִּי שָׁמַע אֶת קוֹל אֲדֹנָיו
מִתְהַלֵּךְ בַּגָּן לְרוּחַ הַיּוֹם
## 
## 
זֵד יָהִיר עֹרֶף הִקְשָׁה 
הֲשָׁכַחְתָּ מִצְוָה חֲרוּשָׁה
וַיֹּאמֶר פִּתַּתַּנִי הָאִשָּׁה
וְאָכַלְתִּי חַטָּאת הַיּוֹם
## 
## 
זְעוּמָה מָה זֹאת עָשִׂית
מִצְוָתִי לִפְרֹעַ נִסִּית
מִי הִשְׂכִּילֵךְ עֵת הִתְכַּסִּית
אֵיפֹה לִקַּטְתְּ הַיּוֹם
## 
## 
חוֹשֵׁב רָעָתִי הִשִּׁיאַנִי
וּלְעֵת כָּזֹאת הִגִּיעַנִי
בְּחֵלֶק שְׂפָתָיו הִדִּיחַנִי
בֶּאֱמֹר אֵלַי כָּל הַיּוֹם
## 
## 
חֵלֶף אֲשֶׁר הִשִּׁיא בְּעָרְמָה
אָרוּר יִהְיֶה מִכָּל הַבְּהֵמָה 
יִשְׁפַּל וְאַל יֵלֵךְ רוֹמָה
יְקָבוּהוּ אֹרְרֵי יוֹם
## 
## 
טֹרַד מִגִּבְעַת לְבוֹנָה
לְהִתְנוֹדֵד בָּאָרֶץ כְּיוֹנָה
תִּשְׁכֹּן עָלָיו עֲנָנָה
יְבַעֲתוּהוּ כִּמְרִירֵי יוֹם
## 
## 
טַעְמוֹ הֵיטִיב בִּתְשׁוּבָה
כִּי יָרֵא מִפְּנֵי הַחוֹבָה
מֵאַפְּךָ אֱלוֹהַי שׁוּבָה
וְהַצְלִיחָה נָּא לְעַבְדְּךָ הַיּוֹם
## 
## 
יָדַעְתִּי רָעִים כְּלֵיהֶם
הָאִשָּׁה וְהַנָּחָשׁ שְׁנֵיהֶם
בָּם נוֹקַשְׁתִּי, אֲרוּרִים הֵם
כִּי גֵּרְשׁוּנִי הַיּוֹם
## 
## 
יָהּ קִבְּלוֹ בְּרַחֲמִים
לְלַמֵּד תְּשׁוּבָה לַאֲשֵׁמִים
לְטוֹב לָנוּ לְכָל הַיָּמִים
לְחַיּוֹתֵנוּ כְּהַיּוֹם
## 
## 
כְּהִקְרִיב יְלָדָיו אֶשְׁכָּר
זֶה נִדְּחָה וְזֶה נִזְכָּר 
וַיָּמָת רֹעֶה בְּיַד אִכָּר
וְאֵל זֹעֵם בְּכָל יוֹם
## 
## 
כָּעַס עַל רֹב מִרְיוֹ 
וַיֹּאמֶר לְהַאֲכִילוֹ פִּרְיוֹ
הֶבֶל אָחִיךָ אַיּוֹ
אֲשֶׁר אֵינֶנּוּ פֹּה עִמָּנוּ הַיּוֹם
## 
## 
לֵךְ לְךָ כִּי פָּרַצְתָּ פָּרֶץ
וָאֶגְזֹר עָלֶיךָ חֶרֶץ
לִהְיוֹת נָע וָנָד בָּאָרֶץ
הִנֵּה נְתַתִּיךָ הַיּוֹם
## 
## 
לָמָּה אֵל יֶעְשַׁן אַפֶּךָ 
בְּבֶן אָדָם יְצִיר כַּפֶּךָ
אַךְ בִּי יָשׁוּב קִצְפֶּךָ
יַהֲפֹךְ יָדוֹ כָּל הַיּוֹם
## 
## 
מָה גָּדוֹל מִנְּשֹׁא חֶטְאִי
אָנָה אֵלֵךְ וְהַמָּוֶת קוֹרְאִי
לִהְיוֹת הֲרֵגָה לְכָל מֹצְאִי
הֵן גֵּרַשְׁתָּ אֹתִי הַיּוֹם
## 
## 
מָרַדְתִּי פָּשַׁעְתִּי בַּאֲדֹנִי
וְהִנְנִי נִחַמְתִּי עַל זְדוֹנִי
אָנָּא כֹּפֶר לַעֲווֹנִי
הַקְרֵה נָא לְפָנַי הַיּוֹם
## 
## 
נִמְחָה עֲווֹנוֹ וַיְכֻסֶּה
בְּשׁוּבוֹ אֶל אֵל עָווֹן נוֹשֵׂא
מִמֶּנּוּ יִרְאֶה וְכֵן יַעֲשֶׂה
אֲשֶׁר לְבָבוֹ פֹנֶה הַיּוֹם
## 
## 
נִחַם רוֹכֵב עֲרָבוֹת
כִּי רָאָה אֶת כָּל הַתּוֹעֵבוֹת 
וְכָל יֵצֶר הַמַּחֲשָׁבוֹת
רַק רַע כָּל הַיּוֹם
## 
## 
סוֹדוֹ לְעַבְדּוֹ גָּלָה
הִנְנִי אֲשִׂימְךָ תְּהִלָּה
וְתִרְאֶה יוֹם שֶׁטֶף כָּלָה
מָה אֶעֱשֶׂה לָאֵלֶּה הַיּוֹם
## 
## 
סָגוּר אֶסְגֹּר בַּעַדְכֶם
אַתָּה וּבָנֶיךָ וּנְשֵׁיכֶם
הַדְּבָקִים בַּיְּיָ אֱלֹהֵיכֶם
חַיִּים כֻּלְּכֶם הַיּוֹם
## 
## 
עָבַר זֶרֶם חֶרֶץ
וִיטַהֵר אֲדָמָה מִקֶּרֶץ
וַיִּמַח אֶת כָּל הַיְקוּם אֲשֶׁר בָּאָרֶץ
וַיִּמְלְאוּ לוֹ אַרְבָּעִים יוֹם
## 
## 
עָקַר בֹּנֵי מִכְלַל יֹפִי
לֵאמֹר יַעַן אֲשֶׁר עָבְרוּ פִּי
אֵלֶּה עָשָׁן בְּאַפִּי
אֵשׁ יֹקֶדֶת כָּל הַיּוֹם
## 
## 
פִּתְאוֹם פִּלַּג לְשׁוֹנָם
כִּי רָאָה רֹעַ עִנְיָנָם
וַיַּשְׁלִכֵם מִמְּקוֹם בִּנְיָנָם 
אֶל אֶרֶץ אַחֶרֶת כַּיּוֹם
## 
## 
פָּרַח בֵּין בְּאֻשִׁים סְמָדַר
וְשׁוֹשָׁן בֵּין קוֹץ וְדַרְדַּר
יוֹם הִוָּלְדוֹ מָה נֶהְדָּר
מָה נִכְבַּד הַיּוֹם
## 
## 
צוּר הֶרְאָהוּ אוֹתִיּוֹת
אַרְבַּע מַלְכוּיוֹת וְעֶשֶׂר גָּלוּיוֹת
וּבָנָיו בֵּין שִׁנֵּי אֲרָיוֹת
אֲנַחְנוּ אֵלֶּה פֹה הַיּוֹם
## 
## 
צִוָּהוּ לְהַעֲלוֹת יְחִדּוֹ
וַיּוֹלִיכֵהוּ לִמְקוֹם מוּעָדוֹ
וַיַּרְא מֵרָחוֹק אוֹר כְּבוֹדוֹ
הוֹלֵךְ וָאוֹר עַד נְכוֹן הַיּוֹם
קָרָא נְעָרָיו לֵאמֹר
שְׁבוּ לָכֶם פֹּה עִם הַחֲמוֹר
עַד אֵלֶךְ לִי אֶל הַר הַמּוֹר 
זִבְחֵי שְׁלָמִים עָלָי הַיּוֹם
## 
## 
קִדְּשׁוּ עֲצֵי מַעֲרָכָה
וְאֵשׁ וּמַאֲכֶלֶת לִמְלָאכָה
אָבִי אַיֵּה הַשֶּׂה הָעֲרוּכָה
לְשַׁלְּמִי נְדָרַי יוֹם יוֹם
## 
## 
רְאֵה בְּנִי כִּי אֵל אָיוֹם
בְּךָ חָפֵץ וְלֹא בְּפִדְיוֹם
אֶת יְיָ הֶאֱמַרְתָּ הַיּוֹם
וִייָ הֶאֱמִירְךָ הַיּוֹם
## 
## 
רוּחַ יְיָ תְּנִיחֲךָ
כִּי תָשִׁיב אֶל אֵל רוּחֶךָ
לִהְיוֹת בַּיְּיָ מִבְטַחֶךָ
הוֹדַעְתִּי הַיּוֹם
## 
## 
שַׁחַק זָע וְאֶרֶץ נִבְעָתָה
עֵת מַאֲכֶלֶת בְּיַד אָב עָלְתָה
וְהַצָּבָא שָׁאַל: בַּמָּה הָיָתָה
הַחַטָּאת הַזֹּאת הַיּוֹם
## 
## 
שִׁנְאָן וְשָׂרָף וְתַרְשִׁישׁ
אֵין לָכֶם כַּיּוֹם לְהַחֲרִישׁ
כִּי לֹא יִשְׁקֹט הָאִישׁ 
כִּי אִם כִּלָּה הַדָּבָר הַיּוֹם
## 
## 
תָּמִים שַׁוְעָם קִבֵּל
וְיַמְצִיא לְכָפְרוֹ יוֹבֵל
וַיְצַו מַלְאָךְ לְבַל יְחַבֵּל
וְלֹא יוּמַת אִישׁ הַיּוֹם
## 
## 
תַּעַר הוֹצִיא וְדָבָר יָצָא 
חַי יְיָ כִּי כֹּפֶר יִמְצָא
אִם יִפֹּל מִשַּׂעֲרַת רֹאשׁוֹ אַרְצָה
כִּי עִם אֱלֹהִים עָשָׂה הַיּוֹם
## 
## 
אָז יוֹדֶה לְצוּר גֵּאֶה
בְּזִבְחוֹ הָאֵיל הַנִּרְאֶה
וַיִּקְרָא לְמָקוֹם יְיָ יִרְאֶה
אֲשֶׁר יֵאָמֶר הַיּוֹם
## 
## 
נִמְשְׁכוּ לֵילוֹת וְיָמִים
וְנוֹלְדוּ לְיִצְחָק תְּאוֹמִים
אִישׁ דָּמִים וְאִישׁ תָּמִים
בְּיִרְאַת יְיָ כָּל הַיּוֹם
## 
## 
יֻלְּדוּ לְיַעֲקֹב שִׁבְטֵי אֵל מְיֻחָד
וְנִפְקַד יוֹסֵף וְנִכְחָד
וַיֹּאמֶר כִּי שֵׁבֶט אֶחָד
נִגְדַּע הַיּוֹם
## 
## 
יָרְדוּ אֶחָיו לִשְׁבֹּר בָּר
וְצוּר סִבֵּב אֶת פְּנֵי הַדָּבָר
לִהְיוֹת לוֹ סְגֻלָּה עַם נָבָר
לְעַם נַחֲלָה כַּיּוֹם
## 
## 
הוּרַד יְשׁוּרוּן מִגְּבוּלָיו
וּבְגֹשֶׁן הִרְחִיב אֹהָלָיו
יִשְׁכֹּן לָבֶטַח עָלָיו
חֹפֵף עָלָיו כָּל הַיּוֹם
## 
## 
וּבְקוּם מֶלֶךְ לֹא יְדָעָם
וַיַּרְא כִּי רַב זַרְעָם 
וַיֹּאמֶר הָבָה נִתְחַכְּמָה לָעָם
שִׂימוּ נָא לְבַבְכֶם מִן הַיּוֹם
## 
## 
דַּכְּאֵם בְּכֹבֶד עֹל סֻבֳּלוֹ
וַיֵּאָנְחוּ מִתַּחַת עֻלּוֹ
וַיִּצְעֲקוּ מֵעֳנִי כַּבְלוֹ
כְּכֹל אֲשֶׁר אֲנַחְנוּ עֹשִׂים פֹּה הַיּוֹם
## 
## 
הִקְשִׁיב שַׁדַּי דִּבְרֵיהֶם
וְיִזְכּוֹר לָהֶם בְּרִית הוֹרֵיהֶם
כִּי שָׁמַע מְרִירוּת אָמְרֵיהֶם
כְּאָמְרָם אֵלָיו יוֹם וָיוֹם
## 
## 
הֵעִיר רוּחַ אֱמוּנַי
מֹשֶׁה וְאַהֲרֹן קְצִינַי
לֵאמֹר לְפַרְעֹה קָרַע יְיָ
אֶת מַמְלְכוּת יִשְׂרָאֵל מֵעָלֶיךָ הַיּוֹם
## 
## 
לָקְחוּ בְּיָדָם מוֹפְתֵי אֵל
וַיֹּאמֶר לוֹ קַח לְךָ וְהוֹאֵל
אֹתוֹת מִמֶּלֶךְ יִשְׂרָאֵל
אֲשֶׁר נִגְלָה הַיּוֹם
## 
## 
וְזֶה לְךָ תַּנִּין הָאוֹת
לְשַׁלַּח עַם יְיָ צְבָאוֹת
אוֹ בְּיָד חֲזָקָה וְעֵינֶיךָ רוֹאוֹת
וְכָלוֹת אֲלֵיהֶם כָּל הַיּוֹם
## 
## 
יָד זֶה הַשֵּׁם הַמַּפְלִיא 
לֹא רְאִיתִיו כָּל יְמֵי חֶדְלִי 
וְגַם אַתָּה לֹא הִגַּדְתָּ לִּי
וְגַם אָנֹכִי לֹא שָׁמַעְתִּי בִּלְתִּי הַיּוֹם
## 
## 
בְּנֵי יְשֻׁרוּן עֲבָדַי
עַד עוֹלָם וְאֶת עֵדַי
כַּאֲשֶׁר הָיוּ בְּיָדַי
גַּם תְּמוֹל גַּם הַיּוֹם
## 
## 
רָם לִבְּךָ הֵילֵל בֶּן שַׁחַר
וּבְנִפְלָאוֹת מִמְּךָ תִּתְחַר
אַל תִּתְהַלֵּל בְּיוֹם מָחָר 
כִּי לֹא תֵדַע מַה יֵּלֶד יוֹם
## 
## 
שָׁלַח בְּצֹעַן צוֹעָיו
וּבְפַתְרוֹס הִרְבָּה פְּצָעָיו
וּבְפִי בֶסֶת חִדֵּשׁ נְגָעָיו
וּבִתְחַפְנְחֵס חָשַׁךְ הַיּוֹם
## 
## 
מִדַּם וּצְפַרְדֵּעַ וְכִנָּם
וַעֲרֹב וְדֶבֶר וּשְׁחִין עִנָּם
וּבָרָד וְאַרְבֶּה וְחֹשֶׁךְ בִּמְעוֹנָם
שְׁלֹשֶׁת יָמִים לַיְלָה וָיוֹם
## 
## 
וַיִּפְגַּע חָפְרַע בְּעָנָו
לְהַעְתִּיר בַּעֲדוֹ אֶל אֲדֹנָיו
וְאַחֲרֵי כֵן יְשַׁלַּח הֲמוֹנָיו
וְיִתְפַּלֵּל בַּעֲדוֹ תָמִיד כָּל הַיּוֹם
## 
## 
אַל אֹסִיף עוֹד וְלֹא אֶשְׁנֶה
אַךְ בְּנֶגַע אֶחָד אֶעֱנֶה
עַל מִצְרָיִם וְהָיָה מִשְׁנֶה
עַל אֲשֶׁר יִלְקְטוּ יוֹם יוֹם
## 
## 
חֲסִין הִשְׁפַּלְתָּ כָּל חָסוֹן
וַתִפְגַּע בְּכוֹרֵיהֶם כַּצֹּאן
וַתוֹצִיא עַמְּךָ בְּשָׂשׂוֹן 
וַתַּעַשׂ לְךָ שֵׁם כַּיּוֹם
## 
## 
זְרָמִים הִצַּבְתָּ בָּרוּחַ
וָאֶמְצָא בְּלֵב יָם שְׁבִיל פָּתוּחַ
וּפַרְעֹה אַחֲרַי רוֹעֵה רוּחַ
וְרֹדֵף קָדִים כָּל הַיּוֹם
## 
## 
קַרְסֻלֵּי נִתְּקוּ לֶחָרָבָה
וּמְצוּלָה לְאֵיתָנָהּ שָׁבָה
וְשֶׁמֶשׁ צָרַי בְּעוֹד יוֹם עָרְבָה
וְקָדַר עֲלֵיהֶם הַיּוֹם
## 
## 
אֹסִיף כֻּלָּם בְּמַכְמוֹר
כְּרֶגַע הָחֵל וְגָמוֹר
לֹא נִשְׁאַר אֶחָד מֵהֶם לֵאמֹר
מִן הַמַּעֲרָכָה נַסְתִּי הַיּוֹם
מוּצָאִים מִתַּחַת סִבְלֹתָם
שׁוֹרְרוּ עַל שִׁפְלוּת גַּאֲוָתָם
כִּי לֹא תּוֹסִיפוּ לִרְאוֹתָם
אֲשֶׁר רְאִיתֶם אֶת מִצְרַיִם הַיּוֹם
## 
## 
נְוַת בַּיִת בַּת אֵיתָנַי
אִשְּׁרוּהָ מַלְכֵי גְּאוֹנַי
וַיֹּאמְרוּ לָה בָּרוּךְ יְיָ
אֲשֶׁר לֹא הִשְׁבִּית לָךְ גֹּאֵל הַיּוֹם
## 
## 
## 
## 
## אלהים אל מי: (103)
אֱלֹהִים אֶל מִי אַמְשִׁילְךָ וְאֵין עֲרֹךְ לְךָ
בַּמֶּה אֲדַמְּךָ וְכָל דְּמוּת טֶבַע חוֹתָמְךָ
גָּבַהְתָּ מִכָּל מֶרְכָּבָה וְגָאִיתָ מִכָּל מַחֲשָׁבָה
דְּבַר מִי יְכַלְכְּלֶךָ וּלְשׁוֹן מִי תְּכִילְךָ
הֲיֵשׁ לֵבָב יְגוּרְךָ וְיֵשׁ עַיִן תְּשׁוּרְךָ
וְאֶת מִי נוֹעַצְתָּ וַיְבִינֶךָ וְלֹא נוֹצַר אֵל לְפָנֶיךָ
זֶה עוֹלָמְךָ יְעִידְךָ כִּי אֵין בִּלְעָדֶיךָ
חָכְמָתְךָ בַּכֹּל מְבֹאֶרֶת וְאוֹת חוֹתָמְךָ נִכֶּרֶת
טֶרֶם הָרִים יֻלָּדוּ וְעַמּוּדֵי שַׁחַק עָמְדוּ
יָשַׁבְתָּ מוֹשַׁב אֱלֹהִים וְאֵין עֲמָקִים וְאֵין גְּבוֹהִים
כִּלְכַּלְתָּ הַכֹּל וְכֹל לֹא יְכַלְכֶּלְךָ וּמָלֵאתָ הַכֹּל וְכֹל לֹא יְכִילְךָ
לְבָבוֹ עָמְדוּ מִלִּדְרוֹשׁ וּלְשׁוֹנוֹת נִלְאוּ מִלִּפְרֹשׁ
מַחְשְׁבוֹת חֲכָמִים יִתְמָהוּ וְרַעֲיוֹנֵי מְהִירִים יִתְמַהְמְהוּ
נוֹרָא תְּהִלּוֹת נִקְרֵאתָ וְעַל כֹּל תְּהִלָּה נַעֲלֵיתָ
שַׂגִּיא כֹּחַ אֵיךְ נִפְלֵאתָ וְהַשָּׁמָיִם וְהָאָרֶץ מָלֵאתָ
עָמֹק עָמוֹק מִי יִמְצָאֶנּוּ וְרָחוֹק רָחוֹק מִי יִרְאֶנּוּ
פְּעָלֶיךָ הֵם הַדְּרוּשִׁים אַף אֱמוּנָתְךָ בִּקְהַל קְדֹשִׁים
צִדְקָתֶךָ הִיא הַנִּשְׁמַעַת וְתוֹרָתְךָ הִיא הַנּוֹדַעַת
קִרְבָתְךָ קְרוֹבָה לַשָּׁבִים וּרְחוֹקָה מְאֹד מִן הַשּׁוֹבָבִים
רָאוּךָ הַנְּשָׁמוֹת הַטְּהוֹרוֹת וְלֹא נִצְרְכוּ לַמְּאוֹרוֹת
שְׁמָעוּךָ בְּאָזְנֵי רַעְיוֹנֵיהֶם כִּי תֶּחֱרַשְׁנָה אָזְנֵיהֶם
תָּמִיד קְדֻשָּׁתְךָ קוֹרְאוֹת קָדוֹשׁ קָדוֹשׁ קָדוֹשׁ יְיָ צְבָאוֹת.
## 
## 
## 
## 
יְיָ צְבָאוֹת שֵׁם כְּבוֹד מַלְכוּתֶךָ יְיָ אֶחָד שֵׁם אֱלֹהוּתְךָ
הֲמוֹן מַלְכוּתְךָ לֹא יְסֻפַּר וְלֹא יְדֻבַּר וְאֶל אֱלֹהוּתְךָ שֵׁנִי לֹא יְחֻבַּר
וְכַמָּה פָּנִים לַפָּנִים הַנּוֹרָאִים וְכַמָּה אֲחוֹרִים לַאֲחוֹרִים הַנִּרְאִים
דִּגְלִי מֶרְכָּבָה הֵקַמְתָּ לְעֵד וּלְאוֹת כִּי הַדָּבָר מֵאֵת יְיָ צְבָאוֹת
הַכֹּל עֲבָדֶיךָ מְשָׁרְתֵי פָּנֶיךָ גִּבּוֹרֵי כֹּחַ עוֹשֵׂי רְצוֹנֶךָ
הֵם הַנַּעֲלָמִים מֵעֵינֵי בְּרוּאֶיךָ הֵם הַנִּרְאִים לְעֵינֵי נְבִיאֶיךָ
לָהֶם יִקְרְאוּ רְחוֹקִים קְרוֹבִים וּבְאֵין הֲלִיכָה רָצִים וְשָׁבִים
וַהֲלִיכוֹתָם הֲלִיכוֹת אֵלִי מַלְכִּי בַקֹּדֶשׁ אֲדֹנָי בָם סִינַי בַּקֹּדֶשׁ
יְדַבְּרוּ וְאָכֵן בְּרִשְׁיוֹנְךָ וְיַעֲשׂוּ וְאוּלָם בִּרְצוֹנְךָ
בְּזֹאת יֹאמְרוּ שׁוֹמְעֵי מִלֵּיהֶם כִּי פִּיךָ הַמְדַבֵּר אֲלֵיהֶם. 
## 
## 
רֹאשׁ הַמֶּמְשָׁלָה הָרִאשׁוֹנָה מַלְאָכִים וְחֵילֵיהֶם וְכָל צְבָא הַשָּׁמַיִם נוֹשְׂאֵי כְּלֵיהֶם
שָׁכַן אוֹר עוֹלָם עֲלֵיהֶם וַיְהִי שָׁלוֹם בְּאָהֳלֵיהֶם
מַעְיַן חָכְמָה מֵאִתָּם יוֹצֵא וּמְקוֹר חַיִּים עִמָּם יִמָּצֵא
וְאֵין חֹשֶׁךְ וְאֵין צַלְמָוֶת וְאֵין חֶסְרוֹן וְאֵין מָוֶת
אַשְׁרֵי אִישׁ אֲשֶׁר בָּהֶם יִתְעָרֵב לְהַקְדִּישׁ בִּקְדֻשָּׁתָם בֹּקֶר וָעֶרֶב
לִקְרֹא כְּדָוִד לִקְרַאת מַעֲרָכָיו בָּרְכוּ יְיָ מַלְאָכָיו. 
## 
## 
הַמֶּמְשָׁלָה הַשֵּׁנִית צְבָא הַשָּׁמַיִם וְחַיּוֹת מֶרְכָּבָה גַּבּוֹת מְלֵאוֹת עֵינַיִם
מֵימִינִים וּמַשְׂמְאִילִים רָצִים וְשָׁבִים עוֹמְדִים בְּרוּם עוֹלָם נִצָּבִים
וְהָאוֹפַנִּים יִנָּשְׂאוּ לְעֻמָּתָם וּלְהִשְׁתַּחֲווֹת לִשְׁכִינָתְךָ מְגַמָּתָם
דִּגְלֵי רְבָבוֹת חֲיָלִים חֲיָלִים כֻּלָּם תַּחְכְּמוֹנִים וְרַבֵּי פְּעָלִים
הָעוֹלִים אַחֲרֵיהֶם שֶׁמֶשׁ וְיָרֵחַ אִישׁ אֶל מְקוֹמוֹ שׁוֹאֵף זוֹרֵחַ
לָהֶם יִתְחַבְּרוּ כָּל כּוֹכְבֵי אוֹר הַנְּתוּנִים לְמֶמְשָׁלוֹת רַבּוֹת וּלְמָאוֹר
אֲלֵיהֶם יִלָּווּ שְׁמֵי הַשָּׁמָיִם וְהַמַּיִם אֲשֶׁר מֵעַל הַשָּׁמָיִם
דּוֹרְשִׁים לַעֲבֹד עֲבוֹדַת מֶמְשַׁלְתּוֹ אִישׁ אִישׁ מִמְּלַאכְתּוֹ
וְאֵין לָמוֹ מִכְשׁוֹל וְלֹא מוֹקֵשׁ וְאֵין בָּהֶם נִפְתָּל וְעִקֵּשׁ
נוֹתְנִים רְשׁוּת זֶה לָזֶה וּמְקַבְּלִים רְשׁוּת זֶה מִזֶּה
יַחַד יָרֹנּוּ יִשְׂאוּ קוֹלָם בְּשֵׁם אֲדֹנָי אֵל עוֹלָם
וְלָהֶם קָרָא מְשׁוֹרֵר בְּמִקְרָאָיו בָּרֲכוּ יְיָ כָּל צְבָאָיו.
## 
## 
הַמֶּמְשָׁלָה הַשְּׁלִישִׁית וְחֵלֶיהָ הָאָרֶץ וְכָל אֲשֶׁר עָלֶיהָ
מִפְרְשֵׂי רוּחַ וְאֵשׁ וְתוֹלְדוֹתֵיהֶם וְהַיַּמִּים וְכָל אֲשֶׁר בָּהֶם
תּוֹצְאוֹת אֵשׁ וּבָרָד וְשֶׁלֶג מֵאוֹצָרוֹ וְרוּחַ סְעָרָה עֹשָׂה דְבָרוֹ
וּפַלְגֵי מַיִם בְּאִמְרָתוֹ הִתְפַּלְּגוּ וְעַנְפֵי לְבָנוֹן בְּחָכְמָתוֹ הִשְׂתָּרְגוּ
דֶּשֶׁא לִזְרוֹעַ וְעֵץ לִנְטֹעַ וְעֵשֶׂב הַשָּׂדֶה לַבְּהֵמָה לִשְׂבֹּעַ
הִשְׁרִיץ דְּגֵי יַמִּים וְתַנִּינֵיהֶם וּתְמוּנוֹת צִפֳּרֵי כָּנָף לְמִינֵיהֶם
עָרוֹךְ הַשֻּׁלְחָן וַתּוֹצֵא הָאָרֶץ בְּהֵמָה וָרֶמֶשׂ וְחַיְתוֹ אֶרֶץ
לָתֵת הַכֹּל בְּיַד אָדָם פְּקִידְךָ תַּמְשִׁילֵהוּ בְּמַעֲשֵׂי יָדֶיךָ
עֵקֶב תּוֹצִיא מֵחֲלָצָיו מְלָכִים מַמְלֶכֶת כֹּהֲנִים וּמַחֲנֵה מַלְאָכִים
וּלְהוֹדוֹת לְשֵׁם קָדְשֶׁךָ בְּרָאתָם וּלְהִשְׁתַּבֵּחַ בִּתְהִלָּתְךָ קְרָאתָם
נִקְדַּשְׁתָּ בְּתוֹכָם וְנִכְבַּדְתָּ וּמִפִּי עוֹלְלִים וְיוֹנְקִים עוֹז יִסַּדְתָּ
יִתְגַּדֵּל עַל כָּל שֵׁם כְּבוֹד מַלְכוּתְךָ בְּפִי עוֹשֵׂי מְלַאכְתְּךָ וּשְׁלוּחֵי מַלְאֲכוּתְךָ
וּבְכֵן זִמֵּר נְעִים זְמִירוֹת לְעוֹשָׂיו בָּרֲכוּ יְיָ כָּל מַעֲשָׂיו. 
## 
## 
בָּרְכוּ יְיָ בְּכָל מְקוֹמוֹת מֶמְשַׁלְתּוֹ אֵין קָדוֹשׁ כַּיְיָ כִּי אֵין בִּלְתּוֹ
יְשֻׁרוּן אֲשֶׁר יָקַר מִזּוֹלֵל הוֹצִיאוֹ וַיַּמְשֵׁהוּ מִיָּם בְּיַד מֹשֶׁה נְבִיאוֹ
וַיּוֹרֶד כְּבוֹדוֹ לְמִקְדָּשׁ הֲדוֹמוֹ וַיַּעַל נְבִיאוֹ לְעַנְנֵי מְרוֹמוֹ
מֶשֶׁךְ נְבוּאָה מָשַׁךְ לְיוֹדְעָיו וְרוּחַ נְדִיבָה שָׁפַךְ עַל שׁוֹמְעָיו
הִדְרִיכָם בְּסֵדֶר עֲבוֹדָתוֹ הַנְּכוֹנָה לְדַמּוֹתָם לַמֶּמְשָׁלָה הָרִאשׁוֹנָה
כְּמוֹהֶם כְּמַלְאֲכֵי הַשָּׁרֵת מַקְדִּישִׁים וְתוֹדוֹת קְדֻשָּׁה מַקְרִיבִים וּמַגִּישִׁים
פָּנָיו מְכַפְּרִים וּמִתְכַּפְּרִים וּתְהִלּוֹת יְיָ מְסַפְּרִים
וּמִתְעַטְּפִים כִּשְׂרָפִים וְאֶרְאֵלִים וְנִמְשָׁלִים לְתַרְשִׁישִׁים וְחַשְׁמַלִּים
רָצִים וְאָצִים וּמִתְקַבְּצִים וְלָלֶכֶת עִמְּךָ מִתְאַמְּצִים
יִרְאָה לוֹבְשִׁים וּמִתְבּוֹשְׁשִׁים מִתְאוֹשְׁשִׁים לְעַבְדְּךָ וּמִתְקוֹשְׁשִׁים
מַעֲרִיצִים וּמַקְדִּישִׁים וּקְדֻשָּׁה מְשַׁלְּשִׁים לְאֵל נַעֲרָץ בְּסוֹד קְדֹשִׁים.
## 
## 
## ארץ התמוטטה: (111)
אֶרֶץ הִתְמוֹטְטָה וְהִתְפּוֹרְרָה וְרָעֲשׁוּ וְגָעֲשׁוּ
הַרְרֵי אֵל מִפְּנֵי יְיָ אֱלֹהֵי יִשְׂרָאֵל 
## 
## 
נִבְהֲלוּ אֲפָסִים וְהִתְפּוֹצְצוּ וְהִתְפַּלְּצוּ רְכָסִים
וַיְהִי לְמִישׁוֹר הֶעָקֹב מִלִּפְנֵי אֱלוֹהַּ יַעֲקֹב
## 
## 
יִתְמַהְמְהוּ וְיִתְמְהוּ וִיפַחֲדוּ וְיִרְהוּ
לְשֵׁמַע הֲמֻלַּת הֲמוֹנָיו כִּי נִבְהֲלוּ מִפָּנָיו
## 
## 
יִרְקְדוּ יְרַצְּדוּ וְיִתְרוֹעֲעוּ וְיָנוּעוּ וְיָזוּעוּ
הֶהָרִים הַגְּבֹהִים מִפְּנֵי יְיָ אֱלֹהִים
## 
## 
הַשֵּׁם הַנִּזְכָּר עַל הַגַּלְגַּלִּים וְהִתְגַּלְגָּלוּ וְעַל הַגְּבָעוֹת וְהִתְקַלְקָלוּ
זֶה סִינַי לְעֵד וּלְאוֹת מִפְּנֵי יְיָ צְבָאוֹת
## 
## 
וְכָזֹה וְכָזֶה נִבְהֲלוּ וְנֶחְפָּזוּ וּפַלָּצוּת אָחֲזוּ
הָעֹמְדִים לְפָנֶיךָ וְרָגְזוּ וְחָלוּ מִפָּנֶיךָ
## 
## 
דַּהֲרוֹת אַרְבַּע חַיּוֹת הֲלִיכוֹת אֵל צוֹפִיּוֹת
מְשָׁרְתִים בְּאֵין קִנְאָה וּמָדוֹן אֶת פְּנֵי הָאָדוֹן
## 
## 
הֵמָּה רָאוּ וַיִּירָאוּ וּפָחֲדוּ וְרָעֲדוּ
וְאוֹר שֶׁמֶשׁ כִּי יָהֵל מִפָּנָיו תִּבָּהֵל
## 
## 
לוֹחֲשִׁים וְרוֹחֲשִׁים וּבִקְהַל קְדוֹשִׁים
דּוֹרְשִׁים הָאָדוֹן אֲשֶׁר אַתֶּם מְבַקְשִׁים
## 
## 
וְחָשִׁים וְלֹא מַחֲשִׁים וְנִגָּשִׁים
וּמִנְחַת קְדוֹשָׁה מַגִּישִׁים אֲשֶׁר הֵם מַקְדִּישִׁים
## 
## 
יִרְאָה לוֹבְשִׁים וּמִתְבּוֹשְׁשִׁים לְעָבְדְךָ וּמִתְקוֹשְׁשִׁים
מַקְדִּישִׁים וְלֹא מַחֲרִישִׁים רוֹעֲשִׁים וּמִתְרַעֲשִׁים
וּקְדֻשָּׁה מְשַׁלְּשִׁים לְאֵל נַעֲרָץ בְּסוֹד קְדֹשִׁים.
## 
## 
## 
## 
## אשרי עין ראתה: (114)
אַשְׁרֵי עַיִן רָאֲתָה כֹּהֵן בְּהוֹד וַעֲטֶרֶת
מָלֵא מֵאוֹר נוֹצֵץ וְהוֹד עֹטֶה כְּאַדֶּרֶת
עֹלֶה לְבֵית מִקְדָּשׁוֹ לַעֲמֹד עַל מִשְׁמֶרֶת
לָבוּשׁ שְׁמֹנָה בְּגָדִים לְכָבוֹד וּלְתִפְאֶרֶת
## 
## 
אַשְׁרֵי עַיִן רָאֲתָה יָפְיוֹ בְּפָנִים קִלְקָל
מָלֵא מֵאוֹר נוֹצֵץ וְאֹרַח לְפָנָיו מְסֻקָּל
עֹלֶה לְבֵית מִקְדָּשׁוֹ בְּעַם נִכְבָּד לֹא נָקָל 
לָבוּשׁ חֹשֶׁן לְכַפֵּר עַל כָּל מִשְׁפָּט מְעֻקָּל
## 
## 
אַשְׁרֵי עַיִן רָאֲתָה הֲדַר בּוֹאוֹ לְכַפָּרָה
מָלֵא מֵאוֹר נוֹצֵץ כְּצֵאת הַשֶּׁמֶשׁ בִּגְבוּרָה
עֹלֶה לְבֵית מִקְדָּשׁוֹ לִצְפִירַת תִּפְאָרָה
לָבוּשׁ אֵפוֹד לְכַפֵּר עַל עֲבוֹדָה זָרָה
## 
## 
אַשְׁרֵי עַיִן רָאֲתָה וְהוּא בְּסוֹד הָמוֹן רַבָּה
מָלֵא מֵאוֹר נוֹצֵץ כְּלַפִּיד אוֹ כְּמוֹ לַבָּה
עֹלֶה לְבֵית מִקְדָּשׁוֹ בְּאֹם נְקִיָּה מִדִּבָּה
לָבוּשׁ כְּתֹנֶת לְכַפֵּר לַדָּם אֲשֶׁר שֻׁפַּךְ בָּהּ
## 
## 
אַשְׁרֵי עַיִן רָאֲתָה דָּגוּל בְּסוֹד הָרוּחַ
מָלֵא מֵאוֹר נוֹצֵץ כְּאוֹר שֶׁמֶשׁ זָרוּחַ
עֹלֶה לְבֵית מִקְדָּשׁוֹ וְעָלָיו הוֹד סָרוּחַ
לָבוּשׁ מִצְנֶפֶת לְכַפֵּר עַל גַּסּוּת הָרוּחַ
## 
## 
אַשְׁרֵי עַיִן רָאֲתָה הֶדֶר אַבְנֵט בְּחָגְרוֹ
מָלֵא מֵאוֹר נוֹצֵץ וּפוֹרֵשׂ כְּשַׁחַר אוֹרוֹ
עֹלֶה לְבֵית מִקְדָּשׁוֹ לְכַפֵּר עַל עֲווֹן יִצְרוֹ
וְעַל הָעֲרָיוֹת לְכַפֵּר מִכְנְסֵי בַּד עַל בְּשָׂרוֹ
## 
## 
אַשְׁרֵי עַיִן רָאֲתָה סָבִיב מְעִילוֹ פַּעֲמֹנִים
מָלֵא מֵאוֹר נוֹצֵץ מֵשִׁיב אֲמָרִים נְכֹנִים
עֹלֶה לְבֵית מִקְדָּשׁוֹ בְּצִיץ וּמְעִיל בֶּאֱמוּנִים
מְעִיל עַל לָשׁוֹן רְמִיָּה וְצִיץ עַל עַזֵּי פָּנִים.
## 
## 
## 
## 
## יום להיטיב: (116)
יוֹם לְהֵיטִיב תִּקָּרֵא מִי זֶה יִכְלֶה טוּבְךָ
וְיוֹם לְנָקָם תַּעֲרָהּ מִי יָכִיל אֶת חַרְבְּךָ
וּלְמַעַן תִּוָּרֵא סְלִיחוֹת וְרַחֲמִים סְבִיבְךָ
אֲדֹנָי צְבָאוֹת אַשְׁרֵי אָדָם בֹּטֵחַ בְּךָ
## 
## 
הִנֵּה בְּאֶרֶץ עָנְיִי תּוֹרָתְךָ שַׁעֲשׁוּעַי
הִיא הַמַּרְפֵּא לְחָלְיִי וְתַחְבֹּשֶׁת לִנְגָעַי
וְתִפְאַרְתִּי בְּבֵית שִׁבְיִי כִּי נֶאֱמָנִים פְּצָעַי
שִׁמְךָ פְּאֵרִי וְעֶדְיִי וְחוֹתָם עַל אֶזְרוֹעַי
זְכַרְתִּיךָ עַל יְצוּעָי בְּאַשְׁמֻרוֹת אֶהְגֶּה בָּךְ
## 
## 
וַאֲיַחֲלָה בְּגָלוּתִי נְעִימוֹת בִּימִינֶךָ
וְרַצְתִּי מֵעַבְדוּתִי אֶל עַבְדוּת רְצוֹנְךָ
וּמְסִלּוֹת פִּנִּיתִי בִּלְבָבִי לְמַעַנְךָ
וְאֵל מְעוֹנְךָ פָּנִיתִי לֵאוֹר בְּאוֹר פָּנֶיךָ 
וְלִמְצֹא חֵן בְּעֵינֶיךָ כָּל מַעְיָנַי בָּךְ
## 
## 
דָּבְקָה נַפְשִׁי אַחֲרֵי שֵׁם רָם לְהַחֲזִיק בְּשׁוּלָיו
מִגְדַּל עֹז אֲשֶׁר מֵיתְרֵי עוֹלָם תְּלוּיִים עָלָיו
וְאֵין פֶּגַע וְאֵין מִקְרֶה לַשּׁוֹכְנִים בִּצְלָלָיו
וְלֶחָרֵד וְלַיָּרֵא מֶה טוֹבוּ אֹהָלָיו
עֶזְרָה בְּצָרוֹת אַשְׁרֵי אָדָם עוֹז לוֹ בָךְ
## 
## 
הֵיטַבְתָּ לִי חֲסָדִים וְהֵיטַבְתִּי לְךָ הוֹדוֹת
וְרַעְיוֹנַי לְךָ חֲרֵדִים וּלְךָ פָּנַי מֻעָדוֹת
וְכָל גּוֹיִים לְךָ מוֹדִים וְלִי בְּךָ עֶשֶׂר יָדוֹת
וּמֵאָז מִבֵּית עֲבָדִים בֵּינִי וּבֵינְךָ יְדִידוֹת
כֵּן מִשִּׁירִי נְגִידִים נִכְבָּדוֹת מְדֻבָּר בָּךְ.
## 
## 
## 
## 
## ימינך נושא: (118)
יְמִינְךָ נוֹשֵׂא עֲווֹנַי פְּשׁוּטָה לְקַבֵּל תְּשׁוּבָה
אָבֵל בְּיָדְךָ רַעְיוֹנַי וּבַמֶּה עֲצָתִי חֲשׁוּבָה
שְׁלַח נָא אוֹרְךָ לְעֵינָי וּרְפָא לֵב מִמְּשׁוּבָה
## 
## 
הֲשִׁיבֵנוּ יְיָ אֵלֶיךָ וְנָשׁוּבָה
## 
## 
יְקָרָה נַפְשְׁכֶם עָלַי וְהָמוּ מֵעָי עֲלֵיכֶם
וְטֶרֶם יוֹם תַּגְמוּלַי הִזְהַרְתִּי גּוֹלֵיכֶם
קוֹל קוֹרֵא בְּהֵיכָלַי לְהֵיטִיב מַעַלְלֵיכֶם
## 
## 
שׁוּבוּ אֵלַי וְאָשׁוּבָה אֲלֵיכֶם
## 
## 
הוֹרֵיתָנוּ דָּתְךָ וְלֹא נַחֲלִיף וְלֹא נָמִיר
שְׂמֵחִים בַּעֲבוֹדָתְךָ וְשִׁמְךָ לְבַדְּךָ נַאֲמִיר
וְלָמָּה מְתֵי חֶמְדָּתְךָ כְּגַרְגְּרִים בְּרֹאשׁ אָמִיר
שְׁפוֹךְ עַל זָר חֶרְדָתְךָ וְדוּשָׁם כְּדוּשׁ הֶעָמִיר 
לֹא אֲלֵיהֶם פַּחְדָּתְךָ כִּי רַק עָלַי תַּחֲמִיר
## 
## 
וּבְצִפֹּרֶן שָׁמִיר חַטַּאת יְהוּדָה כְּתוּבָה 
## 
## 
הִטַּהֲרוּ וְהִתְקַדְּשׁוּ מִשִּׁקּוּצֵי גְּוִיּוֹת
וְהִתְקָרְבוּ וְהִתְנַגְּשׁוּ בַּנְּפָשׁוֹת הַחַיּוֹת
כִּי הַגּוּפִים יְרֻטְּשׁוּ וְנִקְבְּרוּ בְּבוֹר תַּחְתִּיּוֹת
וְכִכְלִי יוֹצֵר יְנֻטְּשׁוּ נְשׁוּיִים בְּאֶרֶץ נְשִׁיּוֹת
וְהַנְּשָׁמוֹת יִתְחַדְּשׁוּ לַעֲלוֹת לִמְרוֹם עֲלִיּוֹת
## 
## 
מַהֲרוּ וַעֲלוּ וְעֵינְכֶם אַל תָּחֹס עַל כְּלֵיכֶם
## 
## 
וְאֵיךְ כֶּתֶם יִתְלַבֵּן וְתוֹלָע יְהִי כְּצֶמֶר 
םָא אֶת לֵב הָאֶבֶן בְּלֵב בָּשָׂר לֹא תָּמֵר
וְלִפְקוֹד מֵאָב עַל בֵּן הָעֲווֹנוֹת תְּהִי שׁוֹמֵר 
וּמַה יַחֲשֹׁב וּמַה יָּבֵן אֲשֶׁר הוּא בְּיָדְךָ חֹמֶר
וְאַתָּה תַּהֲרֹס וְתִבֶן וְאֵין בְּיַד אִישׁ רַק אוֹמֶר
## 
## 
וְאֵיכָה קַשׁ וָתֶבֶן נִצָּל מִלֶּהָבָה
## 
## 
וְלָמָּה תִּהְיוּ קְבוּרִים בְּנֵי אֵל בְּקִבְרוֹת תַּאֲוָה
הֲלוֹא בְּלֶחֶם אַבִּירִים וּמֵי צוּר נַפְשְׁכֶם רָוָה
וְהֵא לָכֶם כִּפּוּרִים לְרַפֹּאת נֶפֶשׁ דָּוָה
חֻקֵּי אֵל הַיְשָׁרִים וְהַתּוֹרָה וְהַמִּצְוָה
## 
## 
צְאוּ מִבֵּית הָאֲסוּרִים אֶל בֵּית אַחֲרִית וְתִקְוָה
## 
## 
מָתְנֵיכֶם חֲגֻרִים נַעֲלֵיכֶם בְּרַגְלֵיכֶם
## 
## 
דַּעְתְּךָ וִיכָלְתְּךָ רֹאשׁ דֵּעָה וִיכֹלֶת
בַּכֹּל מֶמְשַׁלְתְּךָ וְאֵין לְבִלְתֶּךָ מֶמְשֶׁלֶת
וּבְכַף מִשְׁקָלְתְּךָ פְּעֻלַּת אִישׁ נִשְׁקֶלֶת
וּמִי אָדוֹן בִּלְתְּךָ לְתִקְוָה וּלְתוֹחֶלֶת
אִם תִּנְעֹל דַּלְתְּךָ כָּל דֶּלֶת נִנְעֶלֶת
## 
## 
וְאִם לֹא לְחֶמְלָתְךָ אָבוֹא אָנָּא אֲנִי בָּא
## 
## 
דְּרוֹר קָרְאוּ לַנְּפָשׁוֹת מֵעַבְדוּת הַפְּגָרִים
וּקְחוּ לָכֶם יְרֻשּׁוֹת חֵלֶף הֱיוֹתְכֶם גֵּרִים
כִּי בְּיוֹם עֲשׂוֹתִי חֲדָשׁוֹת וּבְפִתְחִי הַקְּבָרִים
וְאֶתֵּן עֲצָמוֹת יְבֵשׁוֹת בֵּין רוּחוֹת וּבְשָׂרִים
לָכֶם נָאווּ קְדֻשּׁוֹת לִתְמֹךְ צְפִירַת כְּתָרִים
## 
## 
בִּהְיוֹתְכֶם מְטֹהָרִים מִכָּל גִּלּוּלֵיכֶם
## 
## 
הִרְחַקְתָּ עַם קְרוֹבְךָ וּמִי הוּא זֶה יְנַחֲמֶנּוּ
וּמִי יַעֲזֹר אֶת עֲזוּבְךָ וְנוֹפֵל מִי יְקִימֶנּוּ 
אִם לֹא נִשְׁכֹּן סְבִיבְךָ וְגַם רַחֵם תְּרַחֲמֶנּוּ
וְתַחַת כַּנְפֵי כְּרוּבְךָ בְּצוּר מָעוֹז תְּשִׂימֶנּוּ
הַמְּיַחֵל יוֹם טוּבְךָ מֵאַשְׁפּוֹת תְּרִימֶנּוּ
## 
## 
אַל תִּרְחַק מִמֶּנּוּ כִּי צָרָה קְרוֹבָה.
## 
## 
## 
## 
## יה שמע אביוניך: (123)
## 
## 
יָהּ שְׁמַע אֶבְיוֹנֶיךָ הַמְחַלִּים פָּנֶיךָ
אָבִינוּ לְבָנֶיךָ אַל תַּעְלֵם אָזְנֶךָ
יָהּ עַם מִמַּעֲמַקִּים יִקְרְעוּ מֵרֹב מְצוּקִים
אַל נָא תְשִׁיבֵם רֵקִים הַיּוֹם מִלְּפָנֶיךָ
הַוּוֹתָם וַעֲוֹנָם תִּמְחֶה וְרֻבֵּי זְדוֹנָם
אִם לֹא תַעֲשֶׂה לְמַעֲנָם עֲשֵׂה צוּרִי לְמַעֲנֶךָ
וּמְחֵה הַיּוֹם חוֹבָם וּרְצֵה כְּמוֹ שַׁי נִיבָם
וּלְךָ תָכִין לִבָּם וְגַם תַּקְשִׁיב אָזְנֶךָ
דִּמְעַת פְּנֵיהֶם תִּשְׁעֶה וְתֶאֱסֹף עֵדֶר תֹּעֶה
וְתָקִים לָהֶם רֹעֶה וּפְקֹד בְּטוֹב צֹאנֶךָ
הֹלְכֵי בְדֶרֶךְ נְכֹחָה תְּבַשְּׂרֵם הַיּוֹם סְלִיחָה
וּבִתְפִלַּת הַמִּנְחָה הַמְצִיאֵם חִנֶּךָ.
## 
## 
## 
## 
## יום אעטוף: (124)
יוֹם אֶעֱטֹף כְּשׁוֹאֵל בִּינָה הֶגְיוֹנַיי
צוּר פּוֹדֶה וְגוֹאֵל וְיֵדְעוּ כָּל הֲמוֹנַי
כִּי שֹׁמֵעַ אֶל אֶבְיוֹנִים יְיָ
## 
## 
הָקִיצוּ יְשֵׁנִים וְעַל לֵב הָשִׁיבוּ
וּמֶה תִּבְטְחוּ בְּהוֹנִים וּבְתֹם תַּלְעִיבוּ
וְעַל יָמִים וְשָׁנִים עֲלִילָה תַּתְעִיבוּ
וְתוֹסִיפוּ עֲווֹנִים וּמַשְׁחִית תַּצִּיבוּ
וְאָבוֹת עִם בָּנִים תְּנַסּוּ אֶת יְיָ
## 
## 
וְעַד מָתַי זֵדִים תֵּלְכוּ בַּהֶבֶל
הֲלֹא אַתֶּם לְכוּדִים כְּצִפּוֹרִים בַּחֶבֶל
וּבְמוֹקְשֵׁי מְצוֹדִים מְשׁוּכִים בְּלִי חֶבֶל
וְתִוָּתְרוּ שְׁדוּדִים בְּרוֹב יָגוֹן וְאֵבֶל
בַּעֲבוּר קוֹל פְּחָדִים כִּי פָּקַד יְיָ
## 
## 
דֹּמּוּ יוֹם קְפָדָה וְסָפְקוּ עַל יָרֵךְ
וְהָכִינוּ צֵידָה כִּי רַב הַדֶּרֶךְ 
וְזִכְרוּ כִּי רְעָדָה תִּקְרַאֲכֶם וּמֹרֶךְ
וּמַה זֹאת הָעֲבוֹדָה אַתֶּם בָּהּ בְּפָרֶךְ
קְחוּ רִנָּה וְתוֹדָה וְשׁוּבוּ אֶל יְיָ
## 
## 
הֲלוֹא אִם מָעַלְנוּ וְדֶרֶךְ הֶעֱוִינוּ
וְשֶׁקֶר מִלַּלְנוּ וְתָפֵל חִוִּינוּ 
וּפַת שָׁוְא אָכַלְנוּ וְיֵין רִיק רָוִינוּ
הֵן שַׁבְנוּ וְחַלְנוּ וְטוּבְךָ קִוִּינוּ
כִּי לְךָ הוֹחַלְנוּ הֲשִׁיבֵנוּ יְיָ
## 
## 
## 
## 
## יה למתי: (126)
יָהּ, לְמָתַי צָפַנְתָּ / חֶזְיוֹן תַּנְחוּמֶיךָ!
עַד מָתַי מַאַנְתָּ / לְהַשְׁקִיט שְׁאוֹן קָמֶיךָ?
עַד מָתַי הִשְכַּנְתָּ / עָלַי עֲנַן זַעְמֶךָ?
עַד מָתַי עָשַׁנְתָּ / בִתְפִלַּת עַמֶּךָ?
## 
הִתְיָאֲשׁוּ מַחְשְׁבוֹתַי / אֶת‑פָּנֶיךָ לִרְאוֹת,
כִּי אֶחֱרוּ עִתּוֹתַי ‑ / וְכָל‑הָעִתּוֹת בָּאוֹת.
קוֹל מַר צָלֲלוּ שְׂפָתַי / לְךָ, אֱלֹהֵי הַצְבָאוֹת:
אֲדֹנָי, עַד מָתַי / קֵץ הַפְּלָאוֹת
כָּמוּס בַּאֲסָמֶיךָ / וְחָתוּם בְחֹתָמֶךָ?
## 
וּבֵן שַׂמְתָּ מוֹשָׁבוֹ / מֵעַל כּוֹכְבֵי נְגֹהִים –
אֵיךְ נָפַל כּוֹכָבוֹ / וּמְאוֹרוֹתָיו כֵּהִים,
וּמִתּוֹךְ נְוֵה אֶשְׁנַבּוֹ / נִכְסַף לְבֵיתְךָ וְיָהִים!
מָתַי, צוּרִי, אָבוֹא / וְאֵרָאֶה פְּנֵי אֱלֹהִים
לִשְׁקֹד בְּאוּלַמֶּיךָ / וְלַחֲזוֹת בְּמַנְעַמֶּיךָ?
## 
דַּלּוּתִי אֵיךְ אֶכְסֶה / אַחֲרֵי אֲשֶׁר נִגְלֵיתִי?
מַלְכוּת אֲגַג תִּנַּשֵׂא ‑ / וְתִשָׁפֵל מַלְכוּתִי,
וְשֵׂעִיר חַיִל עוֹשֶׂה / וְיִתְגַבֵּר בֶּן‑אֲמָתִי.
מָתַי, צוּרִי, אֶעֱשֶׂה / גַּם אָנֹכִי לְבֵיתִי –
בֵּית מִדְרַךְ פְּעָמֶיךָ / וְאָחוּז בִּמְרוֹמֶיךָ?
## 
הֵן שׁוֹמְרִי לֹא יָנוּם / וַאֲנִי לֹא אֶנְשֶׁנּוּ,
אַךְ בְּחֶטְאִי הֶעָצוּם / כְּדֹב שַׁכּוּל אֶפְגְּשֶׁנּוּ.
מָתַי רֹאשִׁי יָרוּם / וְעֵת רָצוֹן אֶדְרְשֶׁנּוּ?
מָתַי, צוּרִי, אָקוּם / אוֹסִיף עוֹד אֲבַקְשֶׁנּוּ? –
בְּקַנֹּאתְךָ לְשִׁמְךָ / וּלְעִירְךָ וּלְעַמֶּךָ!
## 
## 
## יום נקבצו: (129)
יוֹם נִקְבְּצוּ הֲמוֹנֶיךָ לְהִתְוַדּוֹת פִּשְׁעֵיהֶם
לְחַלּוֹת אֶת פָּנֶיךָ שְׁמַע נָא אֶת קוֹלֵיהֶם
אֵל רָם מִמְּעוֹנְךָ הַאֲזִינָה דִּבְרֵיהֶם
מְאֹד יָקְרוּ בְּעֵינֶיךָ לְיָמִים בָּאוּ שְׁנֵיהֶם
## 
## 
אֶחָד בְּאֶחָד יִגַּשׁוּ וְרוּחַ לֹא יָבוֹא בֵינֵיהֶם
## 
## 
הֵן עַמְּךָ נְדָבוֹת חֵילְךָ בְּהַדְרֵי קֹדֶשׁ 
וּבִזְכוּת שְׁלוֹשָׁה אָבוֹת שְׁלַח עֶזְרִי מִקֹּדֶשׁ
וְתִמְחֶה אָשָׁם וְחוֹבוֹת בֶּעָשׂוֹר לַחֹדֶשׁ 
## 
## 
תְּכָכִים וָרָשׁ נִפְגָּשׁוּ מֵאִיר עֵינֵי שְׁנֵיהֶם
## 
## 
וְתֹאמַר נָא סָלַחְתִּי אֵל דָּגוּל מֵרְבָבָה
וְעַל פֶּשַׁע עָבַרְתִּי וְזָכְרֵנִי לְטוֹבָה
כִּי לְמִשְׁפָּט יָשַׁבְתִּי וְרָצִיתִי בִּתְשׁוּבָה
וְשׁוּר נָא בְּיוֹם צוֹם צַמְתִּי יוֹנֵק עִם אִישׁ שֵׂיבָה
וּבַבֹּקֶר עָמַדְתִּי לְפַתֵּחַ חַרְצֻבָּה
## 
## 
וְהֵן גָּשׁוּ וְלֹא מָשׁוּ מִקֶּרֶב מַחֲנֵיהֶם
## 
## 
דָּגוּל יוֹשֵׁב כְּרוּבִים אֵל גָּדוֹל וּמְיֻחָד 
מַרְבֶּה סְלִיחָה לְשָׁבִים הַשָּׁבִים בְּלֵב אֶחָד
רְאֵה נָא בְּעִנּוּי עֲלוּבִים יִשְׂרָאֵל גּוֹי אֶחָד 
לְפָנֶיךָ נִצָּבִים וְעוֹנִים יְיָ אֶחָד
## 
## 
עַד הָאֱלֹהִים וּמִקְדָּשׁוֹ יָבוֹא דְּבַר שְׁנֵיהֶם
## 
## 
הֵן שַׁבָּת וְכִפּוּרִים אָז יַחְדָּיו נוֹעָדוּ
זֶה לְמַרְגּוֹעַ נֶפֶשׁ וְזֶה לְכִפּוּר נִצְמְדוּ
וְיִשְׂרָאֵל עֲבָדֶיךָ בִּשְׁנֵיהֶם נֶאֶחְדוּ
בַּתְּפִלָּה וְתַחֲנוּנִים כְּמִשְׁפָּטָם נֶעֱבָדוּ
## 
## 
בִּתְחִנָּה וּבַקָּשָׁה הִגִּישׁוּ דִּבְרֵיהֶם.
## 
## 
## 
## 
## יה למתי: (169)
יָהּ לְמָתַי בְּבֵית שְׁבִי אֶסְבְּלָה עַל נְדֹדְךָ
הַלְּעוֹלָם תְּהִי כְאוֹיֵב לְבִנְךָ יְחִידְךָ
וַעֲדֵי מָה יְחַלְּלוּ אוֹיְבַי שֵׁם כְּבוֹדְךָ
דַּי לְלִבִּי שְׂאֵת כְּאֵב הַתְּשׁוּקָה לְנֻדְךָ
הַעֲלֵה לוֹ צֳּרִי וְשִׂימָה דְמָעַי בְּנֹאדְךָ
עַל אֲסִירֵי עֳנִי פְּרֹשׂ צֵל יְקָרְךָ וְהוֹדְךָ.
## 
## 
## ידעתני בטרם:
יְדַעְתַּנִי בְּטֶרֶם תִּצְּרֵנִי
וְכָל עוֹד רוּחֲךָ בִי תִּצְּרֵנִי
הֲיֶשׁ לִי מַעֲמָד אִם תֶּהְדְּפֵנִי
וְאִם לִי מַהֲלָךְ אִם תַּעְצְרֵנִי
וּמָה אֹמַר וּמַחְשָׁבִי בְיָדְךָ
וּמָה אוּכַל עֲשֹׂה עַד תַּעְזְרֵנִי
דְּרַשְׁתִּיךָ בְּעֵת רָצוֹן עֲנֵנִי
וְכַצִּנָּה רְצוֹנְךָ תַּעְטְרֵנִי
הֲקִימֵנִי לְשַׁחֵר אֶת דְּבִירְךָ
וְאֶת שִׁמְךָ לְבָרֵךְ עוֹרֲרֵנִי.
## 
## 
## נשמת ידידים: (170)
נִשְׁמַת יְדִידִים פְּלֵיטַת זֶרַע אֵיתָנַי
תְּיַחֶדְךָ יוֹם קִדַּמְתִּי לָאֵל בְּעַד רְנָנָי
יֶעֱרַב עָלָיו שִׂיחִי אָנֹכִי אֶשְׂמַח בַּאדֹנָי
## 
נִשְׁמַת הֹגֵי צִדְקוֹת אֲדֹנָי וּמְבָרְכִים שְׁמוֹ
תְּהַדֶּרְךָ הָאֵל הָעֹשֶׂה שָׁלוֹם בִּמְרוֹמוֹ
הוֹד וְהָדָר לְפָנָיו עֹז וְחֶדְוָה בִּמְקוֹמוֹ
## 
נִשְׁמַת וְנֶפֶשׁ עַבְדְּךָ תַּחֲנוּנָיו לְךָ יִרֶב
תְּוַעֶדְךָ וְיוֹחִיל תַּנְחוּמִים בְּצִלְּךָ לְהִתְקָרֵב
וְסֻכָּה תִּהְיֶה לְצֵל יוֹמָם מֵחֹרֶב
## 
נִשְׁמַת דַּכָּא וּשְׁפַל רוּחַ נַפְשׁוֹ בְּךָ חָסָיָה
תְּדַגֶּלְךָ דָּגוּל עֲטַרְתַּנִי בִּכְלִיל תּוּשִׁיָּה
דִּשַׁנְתָּ בַשֶּׁמֶן רֹאשִי כּוֹסִי רְוָיָה
## 
נִשְׁמַת הַנִּקְרָאִים בְּשֵׁם יַעֲקֹב בְּאַרְצוֹת שִׁבְיָם
תְּהוֹדְךָ הֵם הַמִּתְחַנְּנִים לָאֵל לְרַפֵּא חָלְיָם
אֹמְרִים וְאִלּוּ פִינוּ מָלֵא שִׁירָה כַּיָּם.
## 
## 
## אסיר משתחווה: (171)
אָסִיר מִשְׁתַּחֲוֶה אֶרֶץ אַפָּיִם
בֹּדֵד בְּאֶרֶץ צִיָה בְלִי מָיִם
אֶרֶץ צִלְצַל כְּנָפָיִם
## 
## 
גָּלָה כָבוֹד וַיִּטּשׁ אֹהֶל וְחָרֵב
דֹּרֵשׁ אוֹר וְהִנֵּה חֹשֶׁך קָרֵב
כִּי יִנָּטוּ צִלֲלֵי עָרֶב
## 
## 
הְִרִחיק בְּדָת אֵל וּמָעֹז בַּאדֹנָי אָצֵל
וַיִשְׁאַף לְיִשְׁעוֹ מָתַי מִשְׁבִי יֵאָצֵל
כְּעֶבֶד יִשְׁאַף צֵל
## 
## 
יוֹם הֵרָאוֹתוֹ וְאֶת דְּבַר הָאֵל יִתְבּוֹנָן
יִסְתּוֹפֵף בְּצֵל עֶלְיוֹן וְיִתְכּוֹנָן
בְּצֵל שַׁדַּי יִתְלוֹנָן
## 
## 
זְרוּיַת עֲדָרִים דַּלַּת רְחֵלִים
חֲבִי רֶגַע הִנֵּה מְאוֹרַיִךְ עֹלִים
עַד שֶׁיָפוּחַ הַיוֹם וְנָסוּ הַצְּלָלִים
## 
## 
טַל אוֹרֹת אַשְׁכִּיב עַל עֹלֵלוֹת
יַחֵל יִשְׂרָאֵל וְאִם יִתְקַדְּרוּ לֵילוֹת
הנְנִי מֵשִׁיב אֶת צֵל הַמַּעֲלוֹת
## 
## 
כַּאֲשֶׁר הֲבַאתִים בִּבְרִית תוֹרָתִי
לָהֵם אֶזְכֹּר עוֹד וְאָשָׂאֵם עַל אֶבְרָתִי
כִּי עַל כֵּן בָּאוּ בְּצֶל קֹרָתִי
## 
## 
יוֹם הִזְהַרְתִּים וְשָמְעוּ דְבָרַי בְּהַר חוֹרֵב
אֶזְכֹּר לֶכְתָּם אַחֲרַי וְיִשְׁעִי אֲקָרֵב
וְסֻכָּה תִּהְיָה לְצֵל יוֹמָם מַחֹרָב
## 
## 
מְשֹׁךְ חַסְדְּךָ לְנִזְהָר בְּדַת קְדֹוֹשׁוֹ
נֹצֵר חֹק סֻכָּה מִסִינַי יְרָשׁוֹ
לִהְיוֹת צֵל עַל רֹאשׁוֹ
## 
## 
סֶלָה מָאַסְתִּי בְּמֹאֲסֵי דָת מַלְכִּי
עֵדוּתוֹ שָׁמַרְתִּי וָאֶסְתַּפֵּחַ בְּסֻכִּי
בְּצִלוֹ חִמַדְתִּי וִיָשַׁבְתִּי וּפִרְיוֹ מָתוֹק לְחִכִּי
## 
## 
פָּנֵיךָ הָאֵר בְּרָצוֹן אֶל בָּנֶיךָ
צוּר מְבַשֵׂר טוֹב יַשְׁמִיעַ צֹאנֶךָ
אֲדֹנָי צִלְךָ עַל יַד יְמִינֶךָ
## 
## 
יְמִינְּךָ הַרְאֵה וְיֵרוֹמוּ דְגָלֶיהָ
הָאֹמֵר לַחֶרֶס וְלֹא יִזְרָח וְיֹדֵעַ שְׁבִילֶיהָ
הַמֵאִיר לָאָרֶץ וְלַדָּרִים עָלֶיהָ.
## 
## 
## יקר אדון: (174)
יְקָר אֲדוֹן הַנִּפְלָאוֹת לֹא שָׂבְעָה עַיִן לִרְאוֹת
נִלְאוּ לְשׁוֹנוֹת מִלִּפְרֹשׁ וּבַלְּבָבוֹת עֵד וָאוֹת
## 
## 
הֲיִרְזְמוּן עַפְעַפַּיִם אוֹ יַעֲרִימוּן מֵעַיִם
לִפְנֵי אֲשֶׁר שָׂם אָזְנַיִם לִקְשֹׁב וְנִיב לַשְּׂפָתַיִם
וְשָׂם מְשָׁרְתֵי שָׁמַיִם גַּבּוֹת מְלֵאוֹת עֵינַיִם
בָּרָא נְפָשׁוֹת נִבָּאוֹת לָבוֹא לְפָנָיו נִקְרָאוֹת 
נָתַן יְכֹלֶת בָּם לִפְגֹּשׁ הַמַּחֲזוֹת הַנּוֹרָאוֹת
וַתֶחֱזֶינָה מַלְכוּתוֹ וּבְמַלְאֲכוּתוֹ הָלָכוּ 
עַל מַחֲזִיקִים בִּבְרִיתוֹ רוּחַ נְדִיבָה שָׁפְכוּ
כִּי מִמְּקֹרֵי חָכְמָתוֹ פַּלְגֵי נְבוּאָה מָשְׁכוּ
מְלֻמְּדֵי סוֹד וּנְבוּאוֹת בֵּין בַּחֲלוֹם בֵּין בְּמַרְאוֹת
וְאוֹר פְּנֵי מֶלֶךְ לִדְרוֹשׁ פֶּתַח אֲדוֹנֵיהֶם צוֹבְאוֹת
דֵּעוֹת כְּשֶׁמֶשׁ מַזְהִירוֹת לִהְיוֹת בְּתֵבֵל מְאִירוֹת
נָתַן בְּפִיהֶם לְהוֹרוֹת תּוֹרוֹת אֲמָרוֹת טְהוֹרוֹת
לְאָמַר לְעֵינַיִם עִוְּרוֹת כִּי יֵשׁ בְּשַׁחַק מְאוֹרוֹת
רְאוּ יְסוֹד כָּל נִבְרָאוֹת אֶחָד וּמֵאִתּוֹ בָּאוֹת
וּדְעוּ הֲלֹא הָאֶחָד רֹאשׁ מִסְפָּר אֲלָפִים וְרִבּוֹאוֹת
הֵן לִמְּדוּנִי הִדַּמּוֹת לִמְשָׁרְתֵי רַב תַּעֲצוּמוֹת 
חַיּוֹת פְּלִיאוֹת וַעֲצוּמוֹת אַחַת לְאַחַת מַשְׁלִימוֹת
בֻּשְׁםָם יְיָ מַתְאִימוֹת עוֹשֵׂה שְׁלוֹמוֹת בִּמְרוֹמוֹת
חַיּוֹת נְשׂוּאוֹת כַּנּוֹשְׂאוֹת אֲשֶׁר לְאַרְבַּע הַפֵּאוֹת
קוֹרְאוֹת בְּשֵׁם קָדוֹשׁ קָדוֹשׁ קָדוֹשׁ יְיָ צְבָאוֹת
## 
## 
## יה בפי: (176)
יָהּ בְּפִי קְדֹשִׁים קָדוֹשׁ יֵאָמֶר לוֹ
וּבְפִי שְׂרָפִים עֹמְדִים מִמַּעַל לוֹ
הַיְקָר אֲשֶׁר לֹא נִרְאָה לָעֵינַיִם
שָׂהֲדוֹ זְבוּלוֹ וּצְבָא הַשָּׁמַיִם
הָשְּׁלְמוּ בְּצִלּוֹ חַיּוֹת אֵשׁ וָמַיִם
זָהֳרֵי נְפָשִׁים יָהֵלּוּ מֵהִלּוֹ
מוֹקְדֵי רְשָׁפִים יֵחָצְבוּ מִקּוֹלוֹ
וַעֲלֵי בְּחִירָיו רוּחַ קָדְשׁוֹ שִׁכֵּן
כִּי בְּלֵב נְבָרָיו רוּחַ בָּרָה תִּכֵּן
שׁוֹמְעֵי אֲמָרָיו חָיוּ בָּהֶם עַל כֵּן
נָתְנוּ אֲנָשִׁים עַל צַוָּארָם עֻלּוֹ
שֹׁאֲפִים יְעֵפִים לִשְׁכּוֹן בִּנְעִים צִלּוֹ
דַּהֲרוֹת כְּרוּבוֹ בִּקְצָווֹת נִשְׁמְעוּ
עִקְּבוֹת רְכוּבוֹ אוּלָם לֹא נֹדָעוּ
נָעֳמוֹ וְטוּבוֹ עָדֵינוּ נָגָעוּ
מַעֲשָׂיו חֲדָשִׁים בִּכְבוֹדוֹ וּבְגָדְלוֹ
מֹפְתָיו צְרוּפִים בָּהֶם נִגְלָה נִגְלֹה
הַעֲלוּ קְדֻשּׁוֹת הִדַּמּוּ לְעֶלְיוֹנִים
לֶאֱחֹז יְרֻשּׁוֹת שַׁאֲנַנּוֹת בִּמְעוֹנִים
וּשְׂאוּ נְפָשׁוֹת לַאֲדוֹנֵי הָאֲדוֹנִים
דֹּרְשָׁיו דְּרוּשִׁים הַחֹנִים עַל דִּגְלוֹ
כִּי עֲדַת חֲנֵפִים לֹא תַּעֲבֹר בִּגְבוּלוֹ.
## 
## 
## 
## 
## רם אשר: (178)
רָם אֲשֶׁר מֵרוּמוֹ יִרְאֶה רָזֵי שְׁפָלִים
מַעֲשָׂיו יוֹרוּ כִּי מַעֲשֵׂה בִלְתּוֹ הֲבָלִים
## 
יִתְמְהוּ כָּל הַנִּמְצָאִים מִנִּפְלְאוֹתָיו
גָּבְהוּ מַעֲשִׂים נוֹרָאִים מֵאֶצְבְּעוֹתָיו
עַד יְהוּ מִפְעָלָיו נָאִים לִכְבוֹד שְׁמוֹתָיו
## 
מִתְּמִים מִפְעָלָיו יִלְאֶה כָּל רַב פְּעָלִים
כַּאֲשֶׁר זִכְרוֹ יִתְנַשֵּׂא עַל כָּל מְשָׁלִים
## 
הֶאֱמִין לֵב כָּל אִישׁ רָאָה אֹתוֹת פְּלָאִים
כִּי יְמִין שַׁדַּי נִשָּׂאָה עַל כָּל מְצוּאִים
שָׂם לְמִנְהַג גַּלְגַּל גָּאָה חֻקִּים בְּרוּאִים
## 
וּפְנֵי סַהַר כַּמַּרְאֶה שָׁת נֶאֱצָלִים
מִמְּאוֹר שֶׁמֶשׁ יִתְכַּסֶּה מִכְסֵה אֳהָלִים
## 
וַאֲנִי עַל קֹצֶר דַּעְתִּי מִמַּהֲלָלָךְ
מַעֲנִי לֹא אָשִׂים בִּלְתִּי תַּחְנוּן לְמוּלָךְ
מֵעֳנִי גָלוּתִי שַׁחְתִּי מַחְזִיק בְּחֶבְלָךְ
## 
רֹם בְּעֻזָּךְ שַׁדַּי וּגְאֵה עַל הָאֱלִילִים
וַעֲלֵי דֹרְשֵׁימוֹ מַחְסֶה לַשָּׁוְא עֲמֵלִים
## 
דִּין עֲלֵי צָרֵי עֶדְרֶךָ דִּין אַף וְנָקָם
הַעֲלֵה לִבְנֵי צָרֶיךָ וּגְמֹל לְחֵיקָם
תֵּן כְּלִי חֵן לִבְחִירֶיךָ צוּרָם וְחֶלְקָם
## 
מִנְּוֵה הַשָּׁלוֹם הַפְאֵה גּוּרֵי שְׁחָלִים
נֶאֱסָפִים לִטְרֹף הַשֶּׂה דַּלַּת רְחֵלִים
## 
הַר דְּבִיר בֵּיתְךָ יוֹם יַעַל עַל כָּל גְּבָעוֹת
בּוֹ אֲבִיר יַעְקֹב אָז תִּתְעַל תָּחִיש יְשׁוּעוֹת
תַּעֲבִיר עֹבְדֵי הַבַּעַל אֶל הַזְּוָעוֹת
## 
חַסְדְּךָ תָּמִיד יֵרָאֶה עָלַי צְלָלִים
אֶחֱסֶה בָּךְ צוּר הָעֹשֶׂה אוֹרִים גְּדֹלִים.
## 
## 
## יונה איך: (180)
יוֹנָה אֵיךְ תְּדַמִּי כִּי אֲיַבְתִּיךְ
וַהְלֹא אַהֲבַת עוֹלָם אֲהַבְתִּיךְ
## 
הֵן לְמַּעֲנֵךְ אֶלְבַּשׁ נְקָמוֹת
עַד כִּי תִלְבְּשִׁי בִּגְדֵי רְקָמוֹת
כִּי לָךְ יָאֲתָה מִכָּל עֲלָמוֹת
## 
מִקֶּדֵם בְּרֹאשׁ גּוֹיִם נְתַתִּיךְ
וּלְמוֹפֵת לְדוֹר אַחְרוֹן כְּתַבְתִּיךְ
## 
וָאֶקְרָא שְׁנֵים עָשָׂר נְשִׂיאָי
חֶבֶר כֹּהֲנַי חֶבֶל נְבִיאָי
מִגֶּזַע שְׁלֹשָׁה הֵם קְרוּאָי
## 
מִמִּבְחַר עֲצֵי עַדֶן קְצַבְתִּיךְ
גַּם מִמַּחֲצַב סַפִּיר חֲצַבְתִּיךְ
## 
דֶּגֶל אַהֲבָה חֹפֵף סְבִיבֵךְ
כַּאֲשֶׁר תִּרְחֲקִי סַעְדִי לְבָבֵךְ
אִם תִּדְחֵךְ שְׂמֹאל יָמִין תְּקָרְבֵךְ
## 
יִסַּרְתִּיךְ בְּחֶטְאֵךְ אוֹ עֲצַבְתִּיךְ
אַל נָא תִדְאֲגִי כִּי לֹא עֲזַבְתִּיךְ
## 
הִבְטַחְתִּיךְ לְהַרְאוֹתֵךְ יְשׁוּעָה
וּלְתִתֵּך בְּהַר קָדְשִׁי נְטוּעָה
לִבִּי לַבְּרִית גַּם לַשְּׁבוּעָה
## 
לָמָּה תִּפְחֲדִי וַאֲנִי עֲרַבְתִּיךְ
לַהְשִׁיבֵךְ אֱלֵי צִיּוֹן וְשַׁבְתִּיךְ.
## 
## 
## יונה מה תהגי:
יֹונָה מַה תֶּהְגִּי וּמַה תֶּהֱמִי
חַגַּיִךְ חָגִּי נִדְרֵךְ שַׁלְּמִי
## 
הַעוֹד לִי תִקְוָה לָצֵאת מִשְּׁבִי
וּלְהַשִּׂיג תַּאְוָה עַל הַר הַצְּבִי
תִּרְאוּנִי דָוָה מִנֹּד אֹהֲבִי
לָמָּה תִקְרֶאנָה לִי עוֹד נָעֳמִי
## 
וְלוּ יִתֶּן לִי אֵבֶר כַּדְּרוֹר
לָעוּף אֶל תִּלִּי לִקְרֹא לִי דְרוֹר
וַעְפַר הֵיכָלִי אֶרְקַח מָר דְּרוֹר
אֶשַּׁק מֵאַהְבָה מִדְרַךְ פַּעֲמִי
## 
דַּיֵּךְ כִּי מַלְכֵּךְ יָגֵן בַּעֲדֵךְ
וּבְאֶרֶץ חָשְכֵּךְ יָכִין צַעֲדֵךְ
שוֹפָר אֶל חִכֵּךְ כִּי בָא מוֹעֲדֵךְ
דַּבְּרִי עַל לִבֵּךְ נַחֲמִי נַחֲמִי
## 
הַשָּׂם אֶת פָּנַי אֶל עֵבֶר פְּנֵי
הַדְרַת הַר סִינַי וּמְקוֹם הַסְּנֶה
יַשְמִיעַ אָזְנַי מֵיטַב מַעֲנֶה
אֶבְטַח בַּאדֹנָי כִּי יָדַע שְׁמִי.
## 
## 
## יום נחית: (183)
יוֹם נָחִיתָ גְּאוּלִים לְשׂוּמָם תַּחַת צְלָלִים סַכּוֹתָה בֶּעָנָן
הוֹשַׁבְתָּ בָּאֳהָלִים עַם נָעֳמוֹ כַּאֲהָלִים בְּצֵל שַׁדַּי יִתְלוֹנָן
אֶל מִטּוֹת רַעֲנַנּוֹת וּבִמְנוּחוֹת שַׁאֲנַנּוֹת 
כֵּן הַשּׁוֹכֵן בְּצָיוֹן לַחַי יִחְיֶה בְּצִיּוֹן 
יוֹשֵׁב בְּסֵתֶר עֶלְיוֹן סַכּוֹתָה בֶּעָנָן בְּצֵל שַׁדַּי יִתְלוֹנָן
וַתַּנְחֵם בַּנְּעִימִים וּבַעֲדָם מֵחֹם יָמִים סַכּוֹתָה בֶּעָנָן
דִּגְלֵי חֵן מִמְּרוֹמִים תֵּת עַל עַם זוּ בְּרַחֲמִים בְּצֵל שַׁדַּי יִתְלוֹנָן
כֵּן תָּסֵךְ בְּגָלוּתוֹ בַּעֲדוֹ וּבְעַד בֵּיתוֹ 
הָעָם קְרָאתוֹ בָּנִים לְהַסְתִּירוֹ מִמּוֹנִים סַכּוֹתָה בֶּעָנָן
הֲבֵאתוֹ לְתוֹךְ גַּן עֲדָנִים תַּחַת שִׁבְעָה עֲנָנִים בְּצֵל שַׁדַּי יִתְלוֹנָן
כֵּן חֲסָדִים תֵּן עֲלֵיהֶם סוֹכְכִים בְּכַנְפֵיהֶם 
לְאֹם בַּמִּדְבָּר נְחִיתוֹ בְּצֵל חַסְדְּךָ כִּסִּיתוֹ סַכּוֹתָה בֶּעָנָן
וּמִלַּיִל וְקָרָתוֹ וּמִשֶּׁמֶשׁ וְחַמָּתוֹ בְּצֵל שַׁדַּי יִתְלוֹנָן
כֵּן יִתֵּן עֹז לְמַלְכּוֹ וִיהִי בְּשָׁלֵם סֻכּוֹ
יְדִידִים בְּךָ נוֹשָׁעִים לָהֶם בַּאֲשֶׁר נֹסְעִים סַכּוֹתָה בֶּעָנָן
בְּתִתְּךָ כֶּתֶר נָעִים עַל יֶלֶד שַׁעֲשׁוּעִים בְּצֵל שַׁדַּי יִתְלוֹנָן
כֵּן יָקוּם עוֹד לְעֶזְרָה יִהְיֶה עֲלֵיכֶם סִתְרָה
רִכְבִּי שַׁתָּה יְשׁוּעוֹת לְשָׁמְרֵנִי מִפְּרָעוֹת סַכּוֹתָה בֶּעָנָן
שׁוֹדְדַי רָאוּ זְוָעוֹת וְאוֹהַבְךָ מֵרָעוֹת בְּצֵל שַׁדַּי יִתְלוֹנָן
כֵּן יָשִׂים תְּהִלָּתוֹ סְבִיבוֹתָיו סֻכָּתוֹ
מָרוֹם רָמָה יְמִינְךָ מֵעַל עַנְנֵי מְעוֹנְךָ סַכּוֹתָה בֶּעָנָן
וַתִּתֵּן מֵהוֹדְךָ עַל עַם עוֹמֵד בְּסוֹדְךָ בְּצֵל שַׁדַּי יִתְלוֹנָן
כֵּן תִּתֵּן עוֹד צִלְּךָ עַל בֶּן אִמַּצְתָּ לָךְ
אֵל מֵאָז הָיִיתָ עֶזְרַת עַם קָנִית סַכּוֹתָה בְּעָנָן
עַמְּךָ אֲשֶׁר פָּדִיתָ נְחֵה כַּאֲשֶׁר נָחִיתָ בְּצֵל שַׁדַּי יִתְלוֹנָן
רַחֲמֵי אֵל לִפְנֵיכֶם יָקוּמוּ וְיַעַזְרוּכֶם
## 
## 
## יש ארוכה: (185)
יֵשׁ אֲרֻכָה וּמַרְפֵּא יֵשׁ צֳרִי אֶל כְּאֵבִי
חִזְּקוּנִי דְבָרִים יַעַלוּ עַל לְבָבִי
## 
הַזְּמָן רַב מְסִבּוֹת יַהֲפֹךְ לַבְּקָרִים
לַתְּמוּרוֹת אֲרֻבּוֹת לַחֲלִיפוֹת שְׁעָרִים
הֵן תְּמִידוֹת וְרַבּוֹת יַחֲטִיאוּ שְׂעָרִים
## 
עוֹד אֲקַנֵּן בְּעַנְפֵי הַהֲדַסִּים בְּשׁוּבִי
עוֹד אֲנֹפֵף וְאָרִים יָד עֲלֵי רֹאשׁ יְרִיבִי
## 
וַחֲלִיפוֹת וְצָבָא הָטְבְּעוּ בַיְצוּרִים
יֵשׁ לְשָעָה קְרוֹבָה יֵשׁ לְיָמִים סְפוּרִים
עֵת לְנַחַת וְשׁוּבָה עֵת לְהַשְׁפִּיל וְהָרִים
## 
הַעֲמֵד הַמְצַפֶּה צוּר לְכָבוֹד וְלִצְבִי
אַהֲבַת הַנְּעוּרִים עוֹד תְּחַדֵּשׁ אֲהוּבִי
## 
דָרְכוּ בַמְּסִלָּה כּוֹכְבֵי רוֹם וְעָלוּ
בֵּית דְּלי בַּתְּחִלָּה אָזְרוּ עֹז וּמָשְׁלוּ
עִתְּדָם עֵת גְּאֻלָּה אֵל בְּכֹחוֹ וְנִתְלוּ
## 
שׁוֹב וְרָצוֹא בְּגַפֵּי חוּג מְרוֹמִים מְסִבִּי
אֶל פְּעָלִים גְּזוּרִים עַל יְצוּרָיו לְהָבִיא
## 
הֹלְכֵי יָם וּמִדְבָּר סֹחֲרֵי יָם וְדָרוֹם
מַחֲטִיא אִישׁ בְּדָבָר שׁוּב וְהַבֵּט לְמָרוֹם
סֹב שְׁמָר תָּם וְנָבָר נֵס יְנֹסֵס וְיָרוֹם
## 
הַר צְבִי רָם וְנִשְׁפֶּה יַד מְשִׁיחוֹ וְנָבִיא
כִּי לְהוֹצִיא אֲסִירִים גֹּאֲלִי חַי וְאָבִי.
## 
## 
## אל יעלז בנפלי: (187)
אַל יַעֲלֹז בְּנִפְלִי צָרִי וְגֹעֲלִי
אֵלִי צוּרִי וְגֹאֲלִי
## 
יָשָׁר וְנֶאֱמָן לִבִּי
אִם יֶאֱרַךְ זְמַן עָצְבִּי
רָטֹב וְנַעֲמָן אִבִּי
## 
אִם זַעְמוֹ בְשֶׁלִּי אֶנְעַם בְּכַלְכְּלִי
מַחְלִי יִלְחַם בְּכָל כְּלִי
## 
הִנֵּה בְּמַעֲשַׂי עֵדַי
צָרַי וְנוֹגְשֵׂי יָדַי
גֹּזְלַי וְחוֹמְסַי דּוֹדַי
## 
נוֹקָש אֲנִי בְּחַבְלִי נִלְכָּד בְּמַעֲלִי
נַחְלִי יִיבַש בְּגַחֲלִי
## 
וָאֶהֱיֶה לְמַס עֹבֵד
נִרְדֶּה בְּמַעֲמָס כָּבֵד
מַר אֶצְעֲקָה חֲמַס עָבֶד
## 
אַחַר הֱיוֹת בְּמָשְׁלִי כָּל זָר מְהַלֲלִי
הָהּ לִי עַבְדִּי מְקַלֲלִי
## 
דֹּמּוּ מְיַחֲלֵי הָדָר
הַבֹּטְחִים עֲלֵי נֶאְדָּר
סוּרוּ מְאַהֲלֵי קֵדר
## 
בֹּאוּ חֲסוּ בְצִלִּי וּרְאוּ בְנַחֲלִי
דִּגְלִי סָבִיב לְאָהֳלִי
## 
הִתְעַתְּדוּ לְיוֹם גִּילָי
אַנְחִילְכֶם מְקוֹם שׁוּלָי
כִּסְאִי וּבֵית הֲדוֹם רַגְלַי
## 
אֶרְצֶה וְיֶעֱרַב לִי שָׁרִי וְחֹלֲלִי
בִּכְלִי תֻפִּי וְצִלְצְלִי.
## 
## 
## אראה היום: (189)
אֶרָאֶה הַיּוֹם בְּמִקְדָּש מְעַט עָטוּף כאֶבְיוֹן
בְּגָלוּתִי כְּפִי כֹּחִי כַּפַּי אֶרְחַץ בְּנִקָּיוֹן
גַּם אֶזְכֹּר בְּשִׂמְחָתִּי בִּשְׂכֹּן בְּאַרְצִי כְּבוֹד עֶלְיוֹן
וַיְהִי בְשָׁלֵם סוּכּוֹ וּמְעוֹנָתוֹ בְצִיּוֹן
## 
דֶּרֶךְ חַיִּים הוֹרַנִי וּלְקָחַנִי לְנַחֲלָה לוֹ
הֶעֱלַנִי מֵעֹל חָפְרַע וַיָקֵל מֵעָלַי סֻבָּלוֹ
וַיְגַל מָסַךְ צֹרֲרַי וְעָלַי פָּרַשׂ זְבֻלוֹ
כִּי יִצְפְּנֵנִי בְּסֻכּוֹ בְּיוֹם רָעָה יַסְתִּירֵנִי בְסֵתֶר אָהֳלוֹ
## 
זֵכֶר לִיצִיאַת מִצְרַיִם וְלִפְלָאָיו הָעַצֻּמִים
חֶבֶל נַחֲלָה לוֹ צִוָּה לְהַפִּיל חֲבָלָיו בִּנְעִימִים
טוֹב אֲשֶׁר תֶּאֱחֹז בְּפִקּוּדַי לְהַבְדִּילְכֶם מִכָּל עַמִּים
בַּסֻּכֹּת תֵּשְׁבוּ שִׁבְעַת יָמִים
## 
יֵעָרֶה רוּחַ יֵשַׁע לְהָשִׁיב בָּנִים אֶל אִמָּם
כִּי הִדִּיחוּם אֲרָיוֹת וַיִשְׁכְּחוּ רִבְצָם וּמְקוֹמָם
לִוְיַת חֵן תְּסוֹבְבָם אֵל מְרַחֲמָם
וְסֻכָּה תִּהְיֶה לְצֵל יוֹמָם.
## 
יְרוֹמֲמֵנִי הָאֵל וְיִקְרָא דְרוֹר הֲמוֹנָי
הַתֹּעִים יְשׁוֹבֵב וְיָבֹאוּ לְאַרְמוֹנָי
וּמָגִינִי יִהְיֶה מֵחֶרֶב מוֹנָי
כִּי שֶׁמֶשׁ וּמָגֵן אֲדֹנָי.
## 
## 
מָעֻזִּי וְעֻזַּי וּמָעֹז יְשׁוּעוֹת סְגֻלָּתוֹ
נִשָׂא וְרֹואֶה כָל שָׁפָל וְעָלָיו תָּעִיד פְּעֻלּתוֹ
שֻׂגַּב בַּהֲדָרוֹ מִכָּל עַיִן וַיְשַׁו עֲרָפֶל חֲתֻלָּתוֹ
יָשֶׁת חֹשֶׁךְ סִתְרוֹ סְבִיבוֹתָיו סֻכָּתוֹ
## 
עֶדְרְךָ בַּקֵּר בְּרָצוֹן זְרוּיֵי אַרְבַּע קְרָנוֹת
פָּקְדֵם בְּטֶרֶם יִפָּקְדוּ בְּצָיוֹן לְאוֹיֵב נְתוּנוֹת
צוֹר תְּעוּדַת בְּרִיתָם נָצְרֵם מִדָּתוֹת שֹׁנוֹת
תִּצְפְּנֵם בְּסֻכָּה מֵרִיב לְשֹׁנוֹת
## 
קוֹמֵם קוֹמַת לְבָנוֹן זֶה כַמֶּה נִשְׁפֶּלֶת
רַחֵם אֶת לֹא רֻחָמָה אֲשֶׁר רַחֲמֶיךָ מְיַחֶלֶת
שְׁאָר הַצֹּאן תְּשׁוֹבֵב יוֹם תַּקִים לַנִּכְשֶׁלֶת
סֻכַּת דָּוִד הַנֹּפֶלֶת
## 
תְּהִי יָדְךָ לַעֲזֹר הָעָם אֲשֶׁר בְּךָ תְּשׁוּבָתוֹ
תָּרֹם יָדְךָ בְּעֻזְּךָ וְתִנָּשֵׂא בְּכָל הַר גִּבְעָתוֹ
תַּרְקִיעַ חַסְדְךָ עָלָיו וְתִפְרֹשׂ הוֹדְךָ עַל יפְעָתוֹ
לִהְיוֹת צֵל עַל רֹאשׁוֹ לְהַצִּיל לוֹ מֵרָעָתוֹ.
## 
## 
יְמִינְךָ הָרֵם וְיָדְעוּ הַגּוֹיִים
כִּי יֶשׁ עוֹד גֹּאֵל לְאֵלֶּה הַשּׁבוּיִם
וְחַסְדְּךָ יוֹלִיכֵם קוֹמֲמִיוּת פְּדוּיִם
כִּי טוֹב חַסְדְּךָ מֵחַיִּים
## 
יָחִיד מֵחֲדַר הוֹרָתוֹ נִגְרַשׁ וַיֵאָצֵל
הֶגְלָה מֵחֵיק אִמּוֹ וַיִפְשֹׁט עֶדְיוֹ וַיִתְנַצֵּל
וְהִנּוֹ בְּבֵית שֹׁבָיו לִשְׁמֹר דָּת לֹא יֵעָצֵל
וַיַּעַש לוֹ שָׁם סֻכָּה וַיֵּשֶׁב תַּחְתֶּיהָ בַּצֵּל
## 
דַּלֹּתִי וְּנְקַלֹּתִי וּבְבוֹר שָׁאוֹן זֻנָּחְתִּי
הֻכֵּיתִי בְחֶרְפָּה וַאֲנִי עָלֶיךָ בָטָחְתִּי
הֲכִינוֹתִי וּפְרִי עֵץ הָדָר לָקָחְתִּי
לֹא עָבַרְתִּי מִמִּצְוֹתֶיךְ וְלֹא שָׁכָחְתִּי
## 
לְבַשּׁר שׁוּבִי אֲסִירַת תִּקְוָה וְהָשִׁיבִי אֲסִירָיִךְ
וּתְנִי כָבוֹד לִמְפָאֲרֵךְ וְקִשְׁרִי לוֹ כְּתָרַיִךְ
יִשּׁמַע בְּאַרְצֵךְ מִכֹּל עֲבָרָיִךְ
חָגִּי יְהוּדָה חַגַּיִךְ שַׁלְּמִי נְדָרָיִךְ.
## 
## 
## יפה מה טובו: (194)
יַפָה מַה טֹּבוּ אֹהָלָיִךְ
עַד כִּי עָרְבוּ סֻכּוֹת צְלָלָיִךְ
נָעֲמוּ מַמְתַּקֵּי מַהֲלָלַיִךְ
לִי וָאֶפְרֹשׂ כְּנָפִי עָלָיִךְ
## 
הַיּוֹם אִם תּוֹךְ מְשַׂנְאִים תָּקֹצִי
הוֹחִילִי יֵשַׁע וְאַל תַּעֲרֹצִי
כִּי יָמִין וּשְׂמאֹל תִּפְרֹצִי
גַּלּוּתִי חֶרְפָּה מֵעָלָיִךְ
## 
וְחַכִּי עַד יַעֲבָר זַעַם רֶגַע
כִּמְעַט פֶּן יִקְרֵךְ עֵת וָפֶגַע
הִנְנִי אֲחַבֵּשׁ מַחֲלָה וְכָל נֶגַע
וּבְטַל אֹרֹת אֲחַיֶּה חֲלָלָיִךְ
## 
דּוֹדֵךְ אֲשֶׁר מִמֵּךְ אֶתְמֹל בָּרָח
הִנּוֹ כְגִבּוֹר לָרוּץ אֹרַח
וּכְבוֹד אֲדֹנָי עָלַיִךְ זָרָח
כִּי בָא אוֹרֵךְ וּשְׁנַת גְאוּלָיִךְ
## 
הַרְבִּי שִׁירָה חָגִּי חַגָּיךְ
הִנְנִי אֶצְרֹף כַּבֹּר סִגָּיִךְ
אֲחֹפֵף עַל יַלְדֵי תַעֲנוּגָיִךְ
וּשְׂאִי בְחֵיקֵךְ אֶת עוֹלָלָיִךְ
## 
## 
## לנוחלי דתך: (195)
לְנוֹחֲלֵי דָּתְךָ חֻקִּים יְשָׁרִים
זְכָר נָא בְּרִיתְךָ וְחֶסֶד נְעוּרִים
בְּשָׁקְדָם דַּלְתְּךָ בְּמִנִּים יְקָרִים
פְּרִי עֵץ הָדָר כַּפֹּת תְּמָרִים
## 
## 
יֹדְעֵי תְרוּעָה כְּחֻקָּה וּמִצְוָה
וּמִצְוַת סֻכָּה מְקַיְּמִים בְּחֶדְוָה
קוּמָה וְגָאֳלֵם לְהַשְׁלִים תַּאֲוָה
לָתֵת לָכֶם אַחֲרִית וְתִקְוָה
## 
הֲמוֹנְכֶם אֲשׁוֹבֵב לְצִיּוֹן בְּרִנָּה
לְחַדֵּשׁ כְּקֶדֶם נְעוּרִים וְעֶדְנָה
וְלָחֹג בְּבֵיתִי כְּחֻקָּה נְכוֹנָה
בְּחַג הָאָסִף בְּצֵאת הַשָּׁנָה
## 
ְוַרְעָיה דְחוּפָה פְּדוּת מְיַחֶלֶת
בְּמִצְוַת סֻכָּה מִתְהַלֶּלֶת
לְמַעֲנָהּ תָּקִים מְלֹאת מִשְׁאֶלֶת
אֶת סֻכַּת דָּוִיד הַנּוֹפֶלֶת
## 
דְּבַרְכֶם אַקְשִׁיב וְאֶחְשֹׁב לָכֶם
סִדְרֵי חֲגִיגָה בְּיוֹם הַזְכַּרְכֶם
כְּעֹלֹֹתֵיכֶם וּמִנְחֹתֵיכֶם
בְּיוֹם שִׂמְחַתְכֶם וּבְמוֹעֲדֵיכֶם
## 
הוֹחִילִי בַת וְאָשִׁיב שְׁבוּתֵךְ
וְאַל תָּקֻצִּי לְאֹרֶךְ שְׁבִיתֵךְ
וְהַחֲזִיקִי יָד בְּחֻקֵּךְ וְדָתֵךְ
כִּי יֵשׁ שָׂכָר לִפְעֻלָּתֵךְ.
## 
## 
## בחכמה יבנה בית: (201)
בְּחָכְמָה יִבָּנֶה בָּיִת וּבִתְבוּנָה יִתְכּוֹנָן
הַמּוֹצִיא בֶּן יְדִידוּת מִבּוֹר עַבְדוּת וַיִּפְרֹשׂ לְמָסָךְ עָנָן
וַיּוֹשִׁיבֵהוּ בְּסֻכּוֹת צְלָלָיו וּנְעִים אֹהָלָיו בֶּטַח שַׁאֲנָן
דִּגְלוֹ עָלָיו הֵרִים וְדוֹרְשֵׁי רָעָתוֹ הֶחֱרִים וַיָּסֶךְ בַּעֲדוֹ וַיֶּחֱנַן
הָיָה בְּרוּם חֹרֶב וְצָיוֹן יֹשֵׁב בְּסֵתֶר עֶלְיוֹן בְּצֵל שַׁדַּי יִתְלוֹנָן
יִתְלוֹנָן בְּצֵל עַם קְרוֹבָיו 
הַנִּסְפָּחִים לְסַפֵּר חַסְדּוֹ וְטוּבָיו
וְנִקְרָאִים בְּשֵׁם קַדְמוֹנִים אֲהוּבָיו
דַּלּוּ עֵינֵיהֶם לְנוֹכַח כֵּס מֶרְכָּבָיו
הַיּוֹם קִדְּשׁוּהוּ מְחוֹקֵק עִם נְדִיבָיו
הַיּוֹעֵץ וְאֵין לְהָשִׁיב מַחְשָׁבָיו
לְאוֹר יִתֵּן שֶׁמֶשׁ וּמַעֲרִיב עֲרָבָיו
וַיָּשֶׁת יְשׁוּעָה כְּלֵי קְרָבָיו
יַטֶּה יָדוֹ וְיֵחַתּוּ מְרִיבָיו
בִּרְצוֹתוֹ בְּעַמּוֹ וְיָסִיר מַעֲצָבָיו
רָצֹה יִרְצֶה בְּהַעֲרִיכוֹ נִיבָיו 
שְׁבוּתוֹ יָשִׁיב מִמִּזְרָחָיו וּמִמַּעֲרָבָיו
מְבַקֵּשׁ כֹּפֶר לִפְשָׁעָיו וְחוֹבָיו 
וּמַעֲרִיץ לֵאלֹהָיו כִּשְׂרָפָיו וּכְרוּבָיו
אֵל נַעֲרָץ בְּסוֹד קְדֹשִׁים רַבָּה וְנוֹרָא עַל כָּל סְבִיבָיו
## 
## 
## ידועת אמונות: (204)
יְדוּעַת אֱמוּנוֹת דְּחִי הַשְׁקָרִים
וְשִׁכְנִי בְתֵבֵל כְּשֹׁכְנֵי קְבָרִים
הֲדָּרֵךְ וְהוֹדֵךְ עֲבֹד אֵל בְּעוֹדֵךְ
וְלַעְזֹב הֲדַר הַזְּמַן לַאֲחֵרִים
וְטוֹב כִּי תְעִירִין שְׁחֹרִים לְעָבְדוֹ
וְאֶל תִּישְׁנִי עַד יְעִירוּךְ שְׁחֹרִים
דְּעִי מָחֳרָתֵךְ בְּיוֹמֵךְ וְאַל תִּפְ-
חֲדִי מֵעֲזֹב הָאֲדָמָה לְזָרִים
הֲלֹא טוֹב הֱיוֹתֵךְ מְשָׁרֵת פְּנֵי אֶל
מְאֹד מִהְיוֹתְךָ מְשָׁרַת פְּגָרִים
פְּנֵי אֵל אֲשֶׁר כֹּל נְשָׁמָה תְהַלֵּל
לְזִכְרוֹ וְלִשְׁמוֹ בְּשִׂמְחָה וְשִׁירִים.
## 
## 
## נשמת יחידה חשוקה: (205)
נִשְׁמַת יְחִידָה חֲשׁוּקָה וְעֵדָה מְאֻשּׁרֶת
שִׁבְחֲךָ נֹתֶנֶת וְגָדְלְךָ מְשׁוֹרֶרֶת
בְּאַרְבַּעַת מִינִים שִׁבְעַת יָמִים מְסַפֶּרֶת
וּבַיּוֹם הַשְּׁמִינִי עֲצֶרֶת
## 
נִשְׁמַת הַבֹּכִים וְצֹעֲקִים מִטִּיט וָרֶפֶשׁ
שֹׁאֲלִים סְלִיחָה וְיוֹם חֹפֶשׁ
בְּיוֹם מִקְרָא קֹדֶשׁ מִכָּל מְלָאכָה נֹפֶשׁ
אַךְ אֲשֶׁר יֵאָכֵל לְכָל נֶפֶשׁ
## 
נִשְׁמַת וְנַפְשׁוֹת עֲגוּמִים תּוֹתֶרֶת כְּמֵהִים
אַדִּיר שֹׁכֵן גְּבֹהִים
נֶצַח יְתַנּוּ לִפְצוֹר יוֹצֵר נְגֹהִים
גֶּשֶם נְדָבוֹת תָּנִיף אֱלֹהִים
## 
נִשְׁמַת דְּגוּלָה לְיִחוּד שִׁמְךָ בְּרָאתָהּ
שַׂגִיא כֹחַ לְמִצְוֹת וְחֻקִּים יְצַרְתָּהּ
סִלְסוּלְךָ מְרַחֶשֶׁת לְהָבִיא יְשׁוּעָה בְעִתָּהּ
נַחֲלָתְךָ וְנִלְאָה אַתָּה כּוֹנַנְתָּהּ
## 
נִשְׁמַת הֲמוֹנִים לְמוּלְךָ לַהֲקַת הֲמוֹנֶיךָ
וְשִׁבְחֲךָ מְצַפְצְפִים בְּנֵי אֱמוּנֶיךָ
בְּיוֹם הַזְכָּרַת גֶּשֶׁם תִּקְרַב רִנָּתִי לְפָנֶיךָ
תָּכִין לִבָּם תַקְשִׁיב אָזְנֶךָ
## 
## 
## ישראל בחירי אל: (207)
יִשְׂרָאֵל בְּחִירֵי אֵל עֲבָדֶיךָ וְעֵדֶיךָ
בְּשִׂיחָתָם וּמִלָּתָם מְיַחֲדִים שֵׁם כְּבוֹדֶךָ
מִתְאַוִּים וּמְחַוִּים תְּהִלָתְךָ וְהוֹדֶךָ
גָּדַלְתָּ מְאֹד אַתָּה הוּא אֲדֹנָי לְבַדֶּךָ
## 
הֵיךְ יוּכַל אֱנוֹשׁ סָכָל לְחַוֹּת אֶת הֲדָרֶךָ
נַעֲלֵיתָ וְנִפְלֵאתָ וְעַיִן לֹא תְשׁוּרֶךָ
וּשְׂרָפִים מַקִּיפִים אֶת כִּסֵּא יְקָרֶךָ
וּבִגְבוּרָה וְתִפְאָרָה תְּכַלְכֵּל אֶת יְצוּרֶיךָ
לְךָ הַכֹּל בְּךָ הַכֹּל וְעַל הַכֹּל חֲסָדֶיךָ.
## 
וְאִם אָנִי אֱנוֹשׁ עָנִי וְנִבְזֶה וּשְׁפַל רוּחַ
בְּלִי חָכְמָה וְאֵין עָצְמָה וְאֵין אוֹנִים וְאֵין כֹּחַ
חֲדַל ישֶׁר מְעַט כֹּשֶר אֲבָל נִסְמָךְ וּבָטוּחַ
לְהוֹדוֹת לְךָ כְּרֹב גָּדְלְךָ עֲרב שִׂיחִי כְּנִיחוֹחַ
אֵל אֶחָד בְּלִי כַחַד בָּרוּךְ שֵׁם כְּבוֹדֶךָ
## 
דְּרָכֶיךָ וְחֻקֶּיךָ הֲבִינֵנִי וְחָנֵּנִי
רְעֵה אוֹתִי עֲדֵי מוֹתִי וּמֵעָפָר הֲרִימֵנִי
זְכֹר אַהֲבָה מְאֹד רַבָּה אֲשֶׁר מֵאָז אֲהַבְתָּנִי
וְיוֹם צָרָה לְךָ אֶקְרָא רְצֵה שִׂיחִי וְעָרְבֵנִי
וְהֵיטִיבָה וְהָשִׁיבָה לְצִיּוֹן נִין עֲבָדֶיךָ
## 
הֲדָפוּנִי חֲלָפוּנִי בְּנֵי עֵשָׂו וְיִשְׁמָעֵאל
זֶה טֹרֵף וְזֶה מְחָרֵף וְזֶה מֹאֵס וְזֶה גֹּעֵל
הַשְׁפִּילֵם וְהַפִּילֵם כְּמוֹ סִיסְרָא בְּיַד יָעֵל
צוּר מַקְשִׁיב חִישׁ לְהָשִׁיב מְגֹרָשָה וְתִבָּעֵל
וְעָזְרֵנִי וְשִׂימֵנִי לְרֹאשׁ גּוֹיִם וְאוֹדֶךָ.
## 
## 
## ימין עזך: (209)
יְמִין עֻזְּךָ אֵל וְיַד עֶזְרְךָ שְׁלַח לַעֲזֹר אֶת שְׁאָר עֶדְרְךָ
הֲקָצְרוּ יְדֵי יֶשְׁעֲךָ מִפְּדוּת וְאִם עֵת וּפֶגַע כְּאִישׁ יִקְרְךָ
וְהֵן הַמְּאוֹרִים בְּךָ סוֹבֲבִים וְעֹמְדִים בְּפִיךָ וּבִדְבָרְךָ
דְּבָרְךָ יְחַכּוּ גְּדוּדֵי זְבֻל וְאוֹר הַמְּאוֹרִים בְּאוֹצָרְךָ
הֲדַר תָּאֳרָם מִכְּבוֹד הוֹדְךָ וְאוֹר זָהֳרָם מִיְּקָר אוֹרְךָ
## 
## 
## ירושלים למוגיך: (210)
יְרוּשָׁלַיִם, לְמוֹגַיִךְ / הַשְׁקִי אֶת‑כּוֹס מְרוֹרָיִךְ,
בָּאָה עֵת תַּעֲנוּגַיִךְ / וְשָׁב הַצְּבִי אֶל חֲדָרָיִךְ,
שִׁמְעִי מֵהֲמוֹן חוֹגֵגַיִךְ / שָׁלוֹם מִכָּל‑עֲבָרַיִךְ:
חָגִּי יְהוּדָה חַגַּיִךְ, / שַׁלְמִי נְדָרָיִךְ!
## 
הַבְטִיחִי לֵב נִבְהָלִים / וְאַמְּצִי בִרְכֵּי נִכְשָׁלִים,
כִּי עוֹד אַרְבָּעָה דְגָלִים / יָבֹאוּךְ בְּשָׁלוֹשׁ רְגָלִים –
הַיְּהוּדִים הָאֲמֵלָלִים, / אֲשֶׁר מֵאַהֲבָתֵךְ חוֹלִים,
מִתְאַבְּלַיִךְ וְנוּגָיִךְ, / הַחוֹנֲנִים אֶת עֲפָרָיִךְ!
## 
וְאָמְרוּ מַכְבִּידֵי עֻלִּי, / כִּי סָר מֵעָלַי צִלִּי,
וַאֲנִי יָדַעְתִּי – גּוֹאֲלִי / חָזָק, וְהוּא לַעֲשׂוֹת יַפְלִיא
כְּקֶדֶם, יוֹם הֵרִים דִּגְלִי / לְשֵׁשׁ מֵאוֹת אֶלֶף רַגְלִי:
כֵּן יֶאֱסֹף נִפְלָגָיִךְ, / יְחַזֵּק בְּרִיחֵי שְׁעָרָיִךְ!
## 
דַּל בֶּן‑הַמֶלֶךְ לָמָּה / תַּחַת יַד לוֹחֵץ וְדוֹחֵק,
נָע וָנָד עַל פְּנֵי אֲדָמָה – / וּבַת אֱדוֹם שׁוֹכֶבֶת בְּחֵיק!
הוּא יִבְכֶּה ­– וּבֶן‑הָאָמָה / הַמִּצְרִית נֶגְדּוֹ מְצַחֵק:
כָּל‑זֶה לִצְרֹף סִיגָיִךְ, / וּלַהֲשִיבֵךְ אֶל נְעוּרָיִךְ.
## 
הִנֵּה הֶעָוֹן נִרְצָה / וַאדֹנָי בְּעַמּוֹ רוֹצֶה,
וּלְנֶפֶשׁ קְצֵרָה וְקָצָה / צֳרִי וּתְעָלָה יִמָּצֵא,
וְרוּחַ מִמָּרוֹם יָצָא / אֶל כָּל‑עַמֵּךְ מִקָּצֶה
לָפַחַת בַּהֲרוּגָיִךְ, / וּלְשַׁלֵּחַ אֲסִירָיִךְ!
## יצאה לקדמך: (212)
יָצְאָה לְקַדֶּמְךָ כַּלָּה לְךָ כָלְתָה
מִיּוֹם אֲשֶׁר לֹא חִלְּתָה קָדְשְׁךָ חָלְתָה
הִשְתּוֹמֲמָה מִדֵּי עֲלֹתָהּ לְהַר קֹדֶשׁ
כִּי רָאֲתָה זָרִים עָלוּ וְלֹא עָלְתָה
וַתַּעֲמֹד רָחוֹק מִשְׁתַּחֲוָה נֹכַח
הֵיכָלְךָ מִכָּל מָקוֹם אֲשֶׁר גָּלְתָה
דִּבְרֵי תְחִנָּתָהּ שָׁלְחָה לְךָ מִנְחָה
לִבָּהּ וְעֵינֶיהָ מוּל כִּסְאֲךָ תָּלְתָה
הַשְׁקֵף וְהַאְזִינָה וּשְׁמַע לְשַׁוְעָתָהּ
קֹרְאָה בְּמַר לִבָּהּ וְנַפְשָׁהּ אֲשֶׁר כָּלְתָה.
## 
## 
## יחידה שחרי: (213)
יְחִידָה שַׁחֲרִי הָאֵל וְסִפָּיו וְכִקְטֹרֶת תְּנִי שִׁירֵךְ בְּאַפָּיו
הֲלֹא אִם תִּרְדְּפִי הַבְלֵי זְמַנֵּךְ וְתֹאמְרִי כִּי אֱמֶת הֵם כָּל כְּשָׁפָיו
וְתֵזְלִי אַחֲרָיו לֵילֵךְ וְיוֹמֵךְ וְתֶעֱרַב לְךָ תְּנוּמָה מִנְּשָׁפָיו
דְּעִי כִּי אֵין בְּיָדַיִךְ מְאוּמָה אֲבָל עֵץ יִיבְשׁוּ מָחָר עֲנָפָיו
הֲיִי לִפְנֵי אֱלֹהַיִךְ וּמַלְכֵּךְ אֲשֶׁר בָּאת לַחֲסוֹת תַּחַת כְּנָפָיו
שְׁמוֹ יִגְדַּל וְיִתְקַדַּשׁ בְּפִי כֹּל אֲשֶׁר נִשְׁמַת אֱלוֹהַּ חַי בְּאַפָּיו.
## 
## 
## אערך שבחי: (214)
אֶעֱרֹךְ שְׁבָחַי יָמַי בְּעוֹלָמְךָ וְשָׁנָי
וְכֵן נִשְׁמַת כָּל חַי תְּבָרֵךְ אֶת שִׁמְךָ אֲדֹנָי
## 
יָקְרוּ וְגָדְלוּ נִפְלְאוֹתֶיךָ
מִלְּסַפֵּר וְנַעֲלוּ נוֹרְאֹתֶיךָ
נָעְלַמְתָּ וְנִגְלוּ מִפְעֲלוֹתֶיךָ
צוּר מִנְּתָחָי וְגֹדֶל תַּעֲצֻמְךָ לְעֵינָי
## 
הֵן בִּהְיוֹתִי אֲדַבֵּר נִכְבָּדוֹת
בְּךָ אֱיָלוּתִי בְּעוֹד יְהוּ נִצְמָדוֹת
בִּגְוִיָּתִי אַרְבַּע יְסוֹדוֹת
וְאַנְעִים שִׂיחִי וַאֲרוֹמִמְךָ בְּמַעֲנָי
## 
וּלְךָ אֲקַוֶּה כָּל יְמֵי חַיָּי
מָעוֹז וּמִקְוֶה וְצוּר מַאֲוַיָּי
וְאַתָּה תְצַוֶּה לְצָרְכִּי דַּיָּי
בְּךָ מִבְטָחַי צוּר וּמֵעִמְּךָ שְׂשׂוֹנָי
## 
דָּרַשְׁתִּי לַחֲנוֹת בֵּיתְךָ אוּלַי
אוֹתִי לַעֲנוֹת בְּעַד מַקְהֵלָי
לֹא אֶשְׁתֶּה לַעֲנוֹת עוֹד וּמִפְעָלַי
שְׁעֵה כְנִיחוֹחָי וּפְקֹד בִּשְׁלוֹמְךָ אֱמוּנָי
## 
הַקְשֵׁב בֶּן אֲמָתְךָ בְּעָמְדוֹ נֶגְדֶּךָ
וּבְעַד נַחֲלָתְךָ צַוֵּה חַסְדֶּךָ
וְעוֹרֵר חֶמְלָתְךָ וְלוֹ אֲנִי עַבְדֶּךָ
וְכַיּוֹם לֶחָי אֲסַפְּרָה שִׁמְךָ בְּמַחֲנָי.
## 
## 
## יה אנא אמצאך: (215)
יָהּ, אָנָה אֶמְצָאֲךָ? / מְקוֹמְךָ נַעֲלָה וְנֶעְלָם!
וְאָנָה לֹא אֶמְצָאֲךָ? / כְּבוֹדְךָ מָלֵא עוֹלָם!
## 
## 
הַנִּמְצָא בַקְּרָבִים / אַפְסֵי אֶרֶץ הֵקִים,
הַמִּשְׂגָּב לַקְּרוֹבִים, / הַמִּבְטָח לָרְחוֹקִים,
אַתָּה יוֹשֵׁב כְּרוּבִים, / אַתָּה שׁוֹכֵן שְׁחָקִים.
תִּתְהַלֵּל בִּצְבָאֲךָ ‑ / וְאַתְּ עַל רֹאשׁ מַהֲלָלָם,
גַּלְגַּל לֹא‑ יִשָּׂאֲךָ / אַף כִּי חַדְרֵי אוּלָם!
## 
## 
וּבְהִנָּשְׂאֲךָ עֲלֵיהֶם / עַל כֵּס נִשָּׂא וָרָם,
אַתָּה קָרוֹב אֲלֵיהֶם / מִרוּחָם וּמִבְּשָׂרָם,
פִּיהֶם יָעִיד בָּהֶם, / כִּי אֵין בִּלְתְּךָ יוֹצְרָם.
מִי זֶה לֹא יִרָאֲךָ ‑ / וְעַל מַלְכוּתְךָ עֻלָּם?
אוֹ מִי לֹא יִקְרָאֲךָ ‑ / וְאַתָּה נוֹתֵן אָכְלָם?
## 
## 
דָּרַשְׁתִּי קִרְבָתְךָ, / בְּכָל‑ לִבִּי קְרָאתִיךָ,
וּבְצֵאתִי לִקְרָאתְךָ ‑ / לִקְרָאתִי מצָאתִיךָ,
וּבְפִלאֵי גְבוּרָתְךָ / בַּקֹּדֶשׁ חֲזִיתִיךָ.
מִי יֹאמַר לֹא רָאֲךָ? / הֵן שָׁמַיִם וְחֵילָם
יַגִּידוּ מוֹרָאֲךָ / בְּלִי נִשְׁמַע קוֹלָם!
## 
## 
הַאֻמְנָם כִּי יֵשֵב / אֱלֹהִים אֶת‑ הָאָדָם?
וּמַה יַחְשֹׁב כָּל‑ חוֹשֵׁב, / אֲשֶׁר בָּעָפָר יְסוֹדָם –
וְאַתָּה קָדוֹשׁ יוֹשֵׁב / תְּהִלּוֹתָם וּכְבוֹדָם!
חַיּוֹת יוֹדוּ פִלְאֲךָ / הָעוֹמְדוֹת בְּרוּם עוֹלָם,
עַל רָאשֵׁיהֶם כִּסְאֲךָ ­‑ / וְאַתָּה נוֹשֵׂא כֻלָּם!
## 
## 
## ישן בכנפי: (218)
יָשֵׁן בְּכַנְפֵי הַנְּדוֹד נִרְדָּם בְּפַאְתֵי מַאֲסָר
אֶשְׁכּוֹן וְהוֹדִי רַד מְאֹד דּוּמָם בְּלֵב זֹעֵף וְסָר
## 
הוּשַׁב לְבָבִי לַצְּבִי רוּחִי בְקִרְבִּי חֻדְּשָׁה
אָסִיר בְּלוֹיֵי הַשְּׁבִי גֵּאָה וְגָאוֹן אֶלְבְּשָׁה
אֶמְצָא בְלִבִּי אֹהֲבִי לֹא חוּג וּמוּצָק אֶדְרְשָׁה
## 
בֵּינוֹת בְּתָרַי יַעֲמֹד הֵם יָד לְכִסֵּא הַיְקָר
מַה לִּי לְאָח קָרוֹב וְדוֹד מַה יַעֲשֶׂה מֶלֶךְ וְשָׂר
## 
וַאְשֶׁר בְּיָדוֹ הַצְּרִי מַה לַּפְּתָנִים יֶחֱרָד
וּמֶה לְקוֹל צֹאן וּמְרִיא יִפְחַד בְּאַדִּירִים יְרַד
יֶשׁ לִי בְּסֵתֶר יֹצְרִי וּבְצֵל כְּבוֹדוֹ מַעֲמָד
## 
מִי זֶה אֲשֶׁר יָבוֹא בְּסוֹד לִבִּי וְיָבִין מֶחֱקָר
יַשְׁבִּית סְעִפַּי מֵעֲבֹד מַלְכִּי בְּרַעְיוֹן נֶאֱדָר
## 
דּוֹדַי לְדוֹדִי נִצְפְּנוּ אַף הוּא נְתָנַנִי בְּבוֹר
לוֹ מַחְשְׁבוֹתַי נִתְּנוּ אִם אֶעֱבֹד אוֹ אֶעֱצוֹר
אֵלָיו עֲלִלוֹת נִתְכְּנוּ יִשְׁלַח פְּדוּת אוֹ יַעֲצוֹר
## 
חָפְשִׁי אֲנִי כִּי אֶעֱבֹד אֶשְׂחַק לְיוֹם מָצוֹק וְצָר
לֹא הוֹד מְלוּכָה אֶחֱמֹד לֹא חֵן וְכָבוֹד אֶחֱסָר
## 
הִנֵּה לְתַאְבָה אֶכְסְפָה לִשְׁכֹּן בְּהֵיכַל קָדְשְׁךָ
לַעְמֹד לְשָׁרֵת אֶשְׁאֲפָה לֹא לֶאֱכֹל צוּף דִּבְשְׁךָ
וּנְגִיד בְּרִית לֹא אֶרְדְּפָה רַק לַעֲבֹד מִקְדָּשְׁךָ
## 
יִשְׁעִי וְכָל חֵפֶץ יְסוֹד הַיְסוֹד וּבוֹ אִישׁ נֶאֱדָר
הוּא כֹל וּמֵאִתּוֹ כְּבוֹד הַכֹּל וְאוֹר לֹא נֶעֱדָר.
## 
## 
## ירומון מסלותי: (220)
יְרֻמוּן מְסִלּוֹתַי וְהָעָקֹב יִישַר
וְתַחֲנוּן תְּפִלּוֹתַי בְּעֵינֵי אֵל יִכְשַר
וּמֵיטַב תְּהִלּוֹתַי בְּבֵית קָדְשִׁי יוּשָר
וּבְצִיץ הַזָּהָב כֹּהֵן מָשִיחַ אֶל אֲדֹנָיו יִתְרַצֶּה
## 
הִנֵּה לְךָ עֵינִי עֶזְרִי מֵאָיִן
מָתַי תְּבִיאֵנִי אֶל בֵּית הַיָּיִן
וְהוֹדְךָ תַרְאֵנִי רְאוּת עַיִן בְּעַיִן
וּבְעֲלוֹת הַלַּהַב קְטָרְתִּי תָרִיחַ וּבְדָרְשִי תִמָּצֵא
## 
וְכַמָּה עֵינַי אֶשָּא וְאֵשֵׁב בַּחֹשֶׁךְ
וְתַחַת מַעֲמָסָה זְמַנִּי יִמָּשֵׁךְ
בְּמַשָּׂא בְנֵי מַשָּׂא וּבְמֶשֶךְ עֹל מֶשֶׁךְ
הָאֹמְרִים הַב הַב וְאֵין מִי יַשְבִּיחַ אֶת שְׁאוֹנָם הַיּוֹצֵא
## 
דְּרוּכַת כָּל נַעַל וּבְכָל יָד מְשׁוּכָה
תִּשְתֶּה כּוֹס רַעַל בְּאַהֲבָתְךָ מְסוּכָה
וְתִקְרָאֲךָ אֶל עָל לְבַד לְךָ הַמְּלוּכָה
מְשֹׁל אַתְּ בִּי וּרְהַב וְעָלַי הַטְרִיחַ עֹל וְחָפְשִׁי לֹא אֵצֵא
## 
הֱנִיאַנִי אוֹיֵב בְּהַעְתִּירוֹ עָלָי
כִּי פִצְעֵי אֹהֵב נֶאֱמָנִים אֵלָי
וְכִרְבוֹת צִיר וּכְאֵב יִרְבּוּ מַהֲלָלָי
כִּי אֶת אֲשֶׁר יֶאֱהַב אֲדֹנָי יוֹכִיחַ וּכְאָב אֶת בֵּן יִרְצֶה.
## 
## 
## יחד באורך: (222)
יַחַד בְּאוֹרְךָ אֵל נָאוֹר נִרְאֶה אוֹר
הָעָם אֲשֶׁר הָלַךְ חֹשֶׁךְ 
שִׁבְרוֹ עֲדֵי אָן יִמָּשֵׁךְ
יָגוּד עֲקֵבוֹ חֵטְא נוֹשֵׁךְ
עָלָיו כְּחֹם צַח עֲלֵי אוֹר יִשְׁכָּן אוֹר
וּצְנִיף עֲלֵי רֹאשׁ פָּרוּעַ
וִיקָר מְקוֹם סוּת קָרוּעַ
תַּלְבֵּשׁ וְגַל אוֹר זָרוּעַ
שֵׁנִית כְּמַאֲמָרְךָ יְהִי אוֹר וַיְהִי אוֹר
דִּגְלְךָ עֲלֵי כּוֹשְׁלֵי בֶּרֶךְ
הָרֵם וְלִפְנֵיהֶם דֶּרֶךְ
פַּנֵּה בְּמַלְאָךְ וּתְבָרֵךְ
זֶרַע יְשָׁרִים יוֹם תָּאֹר מוֹרְדֵי אוֹר
הוֹמֶה כְּעֶבֶד יִשְׁאַף צֵל
הוֹד יֶשְׁעֲךָ עָלָיו הַאֲצֵל
וּקְרָא עַד מָתַי עָצֵל
תִּשְׁכַּב בְּבֵית חֹשֶׁךְ קוּם אוֹר כִּי בָּא אוֹר
חֵן חֵן קָרָא וּשְׁתֵּי שׁוּרוֹת 
זֵיתִים לְהָאִיר הַנֵּרוֹת 
קוֹמֵם וְהָיוּ לִמְאוֹרוֹת
שַׁמְנָם בְּמִקְדַּשׁ אֵל נָאוֹר לַמָּאוֹר.
## 
## 
## עמי בקרבתם: (224)
עַמִּי בְּקָרְבָתָם עָדַי בְּשׁוּבָה
אֶרְפָּא מְשׁוּבָתָם אֹהְבֵם נְדָבָה
## 
יוֹם יוֹם בְּמַכְאֹבִי אֶהְמֶה בְגָלוּת
מִנַּהֲמַת לִבִּי יָגוֹן וְדַלּוּת
צוּרִי שְׁמָךְ רִכְבִּי כִּי לָךְ אֱיָלוּת
## 
דַּלִּים בְּגָלוּתָם שָׁכְנוּ עֲרָבָה
## 
הָקִיץ כְּמוֹ גִבּוֹר עֶלְיוֹן וְהָעִיר
נִחוּמְךָ לִדְבּוֹר לִבְכוֹר וְצָעִיר
חִישׁ וְאֱסֹף עַל בּוֹר פֶּרֶא וְשָׂעִיר
## 
רָמְסוּ בְגַאְוָתָם קֹדֶשׁ וְצָבָא
## 
וּתְמוּר נְוַת צִיּוֹן קֵדָר וּמֶשֶׁךְ
שָׁכְנוּ בְבוֹר צָיוֹן צִפְעוֹן וְנֹשֶׁךְ
וּבֵית מְאוֹר עֶלְיוֹן הָיָה לְחֹשֶׁךְ
## 
גַּם נֵר מְנוֹרָתָם עָמַם וְכָבָה
## 
דִּבְרֵי יְגוֹנֵיכֶם בָּאוּ בְאָזְנָי
הִנְנִי לְהוֹשִׁיעְכֶם אָחִישׁ בְּמַעְנָי
עַתָּה אֲקַבֶּצְכֶם וַאְנִי אֲדֹנָי
## 
תִּהְיוּ כְּמוֹ חוֹתָם עַל לֵב שֶׁאָהְבָה
## 
הָמוּ מְאֹד מֵעַי עַל נֹד יְלָדָי
כִּמְעַט וְאֶזְרוֹעִי אָרִים וְיָדָי
אֶקְרָא לְשַׁעֲשׁוּעַי זֶרַע יְדִידָי
## 
רָנּוּ יְלִידֵי תָם כִּי הִנְנִי בָא.
## 
## 
## חסדי אלהינו: (243)
חַסְדֵי אֱלֹהֵינוּ לֹא נִמְנְעוּ מֵעִיר אַךְ אֵלַי הִתְוַדְּעוּ
יוֹם בּוֹ הַיְּוָנִים הָרְגוּ בְּנֵי
זָרַע הָאֱמוּנִים אַךְ לְמַחֲנֶה
עָמַד בַּהֲמוֹנִים שׁוֹכְנִי סְנֶה
כִּי רַחֲמָיו נִגְלוּ לוֹ וְנוֹדְעוּ מֵאָז וּשְׁאוֹנַי קָט וְנִגְרְעוּ
הָמָה כַּיַּמִּים נִין עוֹנְנָה
הֶאֱרִיךְ עַל תָּמִים עֹל וּמַעֲנָה
רִוָּה יוֹם אֵימִים רֹאשׁ וְלַעֲנָה
הָרְגוּ הֶהָרוֹת כְּשׁוֹר וּבָקְעוּ וּבְחִצָּם כָּווּ לֵב וְקָרְעוּ
וּבְנֵי חַשְׁמוֹנַאי יָצְאוּ גְּדוּד
כִּי בְּבֵית אַרְמוֹנַי נָשְׂאוּ גְּדוּד
שְׁדָדָם חֵיל מוֹנַי אוֹר וְתַּעֲדוֹד
וַיֹּאמֶר הַשַּׂר מַחֲנַי שְׁעוּ מִנִּי וַאֲלֵיהֶם אַל תִּגְּעוּ
דּוֹרְכֵי הַמִּפְתָּן טִהֲרוּ דְּבִיר
כִּי בְּיַד שַׂר נִתַּן עָר בְּעוֹז אֲבִיר
יַעֲקֹב חֵץ נָתַן הֲמוֹן וּגְבִיר
פַּךְ שֶׁמֶן מְצָאוֹ רַק וְקָבְעוּ הַלֵּל כִּי רָכְבוּ עוֹז וְנוֹשְׁעוּ
הַלֵּל הִשְׁמִיעוּ קוֹל לְדָר זְבוּל
חִנָּיו הִרְגִּיעוּ לוֹ בְּתוֹךְ גְּבוּל
עַם צַר הֵנִיעוּ נֶחֱלַף כְּבוּל
עַמִּי כֵּן הַיּוֹם רַחֲמָיו דְּעוּ וּקְדֻשָּׁה אֵלָיו שַׁלְּשׁוּ גְּעוּ.
## 
## 
## יללת בני: (245)
יִלְלַת בָּנַי גָּבְרָה מִיִּלְלַת אֶגְלַיִם
יוֹם צַר בָּנָה מָצוֹר עַל אֶרֶץ מְרָתַיִם
בְּהַחִלָּם לָקַחַת בְּחַטֹּאתָם כִּפְלַיִם
סָמַךְ מֶלֶךְ בָּבֶל אֶל יְרוּשָׁלִַם
## 
## 
הֲמוֹן אַכְזָר יוֹם נֶעֱזָר וְהָיוּ חֲטָאַי בְּעוֹזְרָיו
יוֹם קִלְקַל בַּחִצִּים וְקַלּוּ לָעוּף נְשָׁרָיו
וַיִּשְׁאַל בַּתְּרָפִים וְלִטְרוֹף לִמַּד גּוּרָיו
וְגַם רָאָה בַּכָּבֵד וְלָטַשׁ חַרְבוֹת צוּרָיו
תָּקַע אָהֳלוֹ עָלַי וְתָקַע בְּלִבִּי שְׁמִירָיו
וְהֵרִיק יַיִן הַטּוֹב הַשּׁוֹקֵט אֶל שְׁמָרָיו
יוֹם אֲשֶׁר כָּשַׁל כֹּחַ יוֹלְדָה עַל אָבְנַיִם
## 
## 
וּכְלֵי הַקְּרָב קָרְבוּ וְשֹׁת שָׁתוּ הַשָּׁעַר 
וּפָתַח לְבָנוֹן דְּלָתָיו וְאָכְלָה אֵשׁ בַּיַּעַר
וְלֵב זָקֵן וָנַעַר כִּפְתִיל נְעֹרֶת נִנְעָר
כִּי הִשְׂתָּרְגוּ פְּשָׁעַי וְרוּחַ סְעָרָה סָעַר
יוֹם צָרַי הֶעֱבִירוֹ עַל רֹאשִׁי הַתַּעַר
אֶל מִי אָשׁוּב וְאָבִי בִּתְפִלָּתִי גָּעַר
וָאֶפְגַּע דֹּב שַׁכּוּל מְקוֹם מַלְאֲכֵי מַחֲנָיִם
## 
## 
דְּבָרִי נֶחָמוֹתַי נְשִׁיתִים בְּרֹב תְּלָאוֹתַי
כַּמָּה אֶעֱשֶׂה אֲבָל עַל רֹעַ קוֹרוֹתַי
וִימֵי אֶבְלִי רַבּוּ מִימֵי תַּנְחוּמוֹתָי
וְצָרוֹתַי שִׁכְּחוּנִי אֶת כָּל צָרוֹת אֲבוֹתָי
כַּמָּה אֶחֱזֶה אוֹתוֹת וְלֹא אֶחֱזֶה אוֹתוֹתַי
וַאֲנִי רָעֵב וְצָמֵא אֵל דִּבְרֵי נְבוּאוֹתַי
לֹא רָעָב לַלֶּחֶם וְלֹא צָמָא לַמַּיִם
## 
## 
הַלְעוֹלָמִים תִּזְנַח שֶׂה הִדִּיחוּ נְמֵרִים
הָיְתָה כְּפִיר בְּעֶדְרֵי צֹאן וְהַיּוֹם שֶׂה בֵּין כְּפִירִים
אֲכוּלַת כָּל פֶּה וְאֶתְמוֹל נְשָׂאתָהּ בְּכַנְפֵי נְשָׁרִים
מֵרֹב שִׂיחָה וְכַעֲסָהּ נֶגְדְּךָ תַּרְבֶּה אֲמָרִים
אַל תְּבַזֶּה אֶת עֱנוּתָהּ בְּקַחְתָּהּ עִמָּהּ דְּבָרִים
רְעֵבָה הִיא גַּם צָמְאָה אֲבָל שְׂבֵעָה מִמְּרוֹרִים
מָרָה תִּצְעַק וְאַתָּה תִּשְׁמַע הַשָּׁמַיִם.
## 
## 
## אדני יגוני: (248)
אֲדֹנָי יְגוֹנַי קְרָאוּנִי אֶל אֵבֶל יוֹם סָמַךְ מֶלֶךְ בָּבֶל אֶל יְרוּשָׁלַיִם
הֶעֱבִיד הֲמוֹנוֹ וְעָדָה גְּאוֹנוֹ וּבִימִינוֹ הָיָה הַקֶּסֶם יְרוּשָׁלַיִם
וְעוֹשֵׂי מְלֶאכֶת שָׁמַיִם שָׁפְכוּ דָמָם כַּמַּיִם סְבִיבוֹת יְרוּשָׁלַיִם
דָּוָה נְתָנַנִי וְגַלְמוּדָה בְּהַשְׁחִיתוֹ אֶת גְּאוֹן יְהוּדָה וְאֶת גְּאוֹן יְרוּשָׁלִַם
הִפִּיל מִגְדָּל וְהִשְׁפִּיל אַפִּרְיוֹן וַיַּצֶּת אֵשׁ בְּצִיּוֹן וְאָכְלָה אַרְמְנוֹת יְרוּשָׁלַיִם
הֵעִיר בְּנֵי בָּבֶל עַל בָּנַי כִּי יָרַד רָע מֵאֵת יְיָ לְשַׁעַר יְרוּשָׁלִָם
לְקֵידָר שַׁלֵּם גְּמוּל וְאַל תִּדֹּם זְכֹר יְיָ לִבְנֵי אֱדוֹם אֵת יוֹם יְרוּשָׁלִָם
וּרְאֵה כִּי אֶפֶס עָזוּב וְעָצוּר וְאוֹיְבִי עָלַי יָצוּר כִּי כָּשְׁלָה יְרוּשָׁלַיִם
יִחַלְנוּ תַּחְבֹּשֶׁת וְהִנֵּה מְחִתָּה וְעַד מָתַי אַתָּה לֹא תְרַחֵם אֶת יְרוּשָׁלִַם.
## 
## 
## יי עד אנה: (249)
יְיָ עַד אָנָה שִׁוַּעְתִּי וְלֹא תִּשְׁעֶה
בִּעוּתֶיךָ יַעַרְכוּנִי וְכַיּוֹלֵדָה אֶפְעֶה
קָרָאתִי מִצָּרָה לִי מִבֵּין שָׂרָף וְאֶפְעֶה
צֹאן מַרְעִיתְךָ נָפֹצוּ וְשָׁכְחוּ מַרְבֵּץ וּמִרְעֶה
מְקַבֵּץ נִדָּחִים הוֹפִיעָה וְהָשִׁיבָה הָאוֹבֵד וְהַתֹּעֶה
וְלֹא תִהְיֶה עֲדַת יְיָ כַּצֹּאן אֲשֶׁר אֵין לָהֶם רֹעֶה.
## 
## 
## נשמת ידועי חליים: (250)
נִשְׁמַת יְדוּעֵי חֳלָיִים אַנְשֵׁי מַכְאֹבוֹת מִימֵי קַדְמוֹנָי תייחדך
תְּיַחֶדְךָ יוֹם הִזְכַּרְתָּ לְבֶן-עֲמָלֵק רֹאש אֹיְבַי וּמוֹנָי
יִזָּכֵר עֲוֹן אֲבֹתָיו אֶל אֲדֹנָי
## 
נִשְׁמַת הַמְחַכִּים רַחֲמֵי אֵל יוֹם צַר לְאַבְּדָם פּוּר הִפִּיל תהדרך
תְּהַדֶּרְךָ הָעֵת קָרָאתָ זֹאת לֹא זֹאת רַחֲמֵי עוֹלָם לְהַכְפִּיל
הַשָּׁפָלָה הַגְבֵּהַּ וְהַגָּבֹהַּ הַשְׁפִּיל
## 
נִשְׁמַת וָלָד גֹּרַשׁ מִבֵּית אָבִיו וּמֵחֶדֶר הוֹרָתוֹ תוועדך
תְּוָעֶדְךָ וְאַף גַּם זֹאת בִּהְיוֹתְךָ עֹז אֱיָלוּתוֹ
וְיָרֹם מֵאֲגַג מַלְכּוֹ וְתִנַּשֵּׂא מַלְכוּתוֹ
## 
נִשְׁמַת דְּחוּיִים מִפְּנֵי כְפִירִים כִּמְעַט נָטָיוּ רַגְלֵיהֶם תדגלך
תְּדַגֶּלְךָ דַּבֵּר עַל לִבָּם כִּי לֹא מַחְשְׁבוֹתַי מַחְשְׁבוֹתֵיהֶם
דְּבַר מִי יָקוּם מִמֶּנִּי וּמֵהֶם
## 
נִשְׁמַת הֲדוּפִים רְדוּפִים אֹהֶל מַחֲמַדֵּיהֶם שֻׁדָּד תהודך
תְּהַדֶּרְךָ הַדֹּרֵךְ גַּת לַעֲתִידִים לִקְרֹא עֲלֵיהֶם הֵידָד
הֵמָה כָּרְעוּ וְנָפָלוּ וַאֲנַחְנוּ קַמְנוּ וַנִּתְעוֹדָד
## 
## יקרו חסדיך: (251)
יָקְרוּ חֲסָדֶיךָ מַחְסִי וְצֵל סִתְרִי וּבְטוֹב תְּהִלָּתִי אוֹדְךָ, וּמִשִּׁירִי
הָיָה בְּיוֹם חִילִי שִׁמְךָ גְּדוּד חֵילִי וּבְיוֹם אֲפֵלָתִי אוֹר זִכְרְךָ נֵרִי
וּכְלֵי קְרָב יוֹם צַר, נָשַׁק בְּמִלְחָמָה וּבְעֵת נְטוֹת רַגְלַי סַלְעִי וְהַר הָרִי
דָּחֹה דְּחִיתַנִי לִנְפֹּל בְּשֶׁטֶף אַף הַצַּר עֲמָלֵק הוּא הָרֹאשׁ לְבֵית מֶרִי
הוֹדוֹת עֲלֵי טוֹבוֹת תָּמִיד גְּמַלְתָּנוּ אַגִּיד וְאִם שָׂגְבוּ מִבּוֹא בְּמֶחְקָרִי.
## 
## 
## אגגי הנותן: (252)
אֲגָגִי הַנּוֹתֵן רוֹזְנִים מִשְׂחָק
בְּחָשְׁבוֹ מַחְשְבוֹת אָוֶן עַל בֵּית יִשְׂחָק
יוֹשֵׁב בַּשּׁמַיִם יִשְׂחָק
## 
## 
גָּזָר אֹמֶר אֲשֶׁר דְּבָרוֹ לֹא יָשׁוּב רֵיקָם
דַּרְכָּּם פָּקַד וַיָּשֶׁב גְּמוּלָם אֶל חֵיקָם
יִשְׂמַח צַדִּיק כִּי חָזָה נָקָם
## 
## 
הֶחָסֹן לִנְעֹרֶת כְּרֶגַע וַיָּרוֹץ
וַאֲשֶׁר נוֹאַשְׁתִּי חִזְּקַנִי לְבַל אֶעֱרֹץ
כִּי לֹא לַקַּלִּים הַּמרוֹץ
## 
## 
יָדַעְתִּי הַיוֹם וַיֵּדְעוּ דַּלֵּי הֲמוֹנָי
הַלְּקֻחִים לַמָּוֶת וּמְיַחֲלִים יְשׁוּעַת אֲדֹנָי
כִּי לֹא בְּחֶרֶב וּבַחֲנִית יְהוֹשִׁיעַ אֲדֹנָי
## 
## 
זֶה יָדַעְתִּי כִּי אֱלֹהִים הֶעֳלַנִי מִמָוֶת
חֲסָדָיו קִדְּמוּנִי בְּאֶרֶץ צַלְמָוֶת
כִּי כְפֶשַע בֵּינִי וּבֵין הַמָּוֶת
## 
## 
טֹרְפִים רַבּוּ עַל שֶׂה פְּזוּרָה דְחוּיָה
יָעַץ הָמָן וְיַד הַמֶּלֶךְ עִמּוֹ הָיָה
וַאדֹנָי שָׁם הָיָה
## 
## 
כָּתַב גְּזֵרָתָם וַיֵּשְׁבוּ לֶאֶכֹל וְשָׁתוֹ
לְהַשְׁמִיד עַם קֹדֶש וּלְהַשְׁחִית שְׁאֵרִיתוֹ
וַיִּתְנַכְּלוּ אֹתוֹ לַהֲמִיתוֹ
## 
## 
עֻצוּ עֵצָה וְתֻפָר כִּי עִמָּנוּ אֵל אָיוֹם
אַל תִּתְהַלֵּל בְּיוֹם מָחָר מִבְּעוֹד יוֹם
כִּי לֹא תֵדַע מַה יֵלֶד יוֹם
## 
## 
מִתְעָּנה בְּצוֹם וְחֹגֶרֶת שַׂק מִפְּנֵי הַיִּרְאָה
נִחוּמָה כִּי הִנֵּה אֲדֹנָי מֵעִיר רוּחַ קִנְאָה
מִנְעִי רַגְלֵךְ מִיָּחֵף וּגְרוֹנֵךְ מִצִּמְאָה
## 
## 
סְגֻּלָתוֹ וְעַמּוֹ בְּטַח בַּאדֹנָי מְנָת חֶלְקֶךָ
עֶזְרְךָ יִשְׁלַח מִקֹּדֶש וּבְיוֹם דָּחֳקֶךָ
חָנוֹן יָחְנְךָ לְקוֹל זַעֲקֶךָ
## 
## 
פָּנָה לִתְפִלַּת עֲבָדָיו וְזַעֲקָתָם יָחִילוּ
צַדִּיקִים יָגִילוּ וַאֲשֶר פּוּר הִפִּילוּ
זַעֲקַת שֶׁבֶר יְיֵלִילוּ
## 
## 
יְיֵלִילוּ אַכְזָרִים וְיָגִילוּ יְשָׁרִים
וְיֵדְעוּ רְחוֹקִים מְפֻזָּרִים
כִּי אֱלֹהִים שֹׁפֵט זֶה יַשְׁפִּיל וְזֶה יָרִים.
## 
## 
קִּצַץ כְּנַף הַנֶּשֶׁר אֶרֶךְ הָאֵבֶר
רָמָתוֹ הִשְׁפִּיל וְקָרָא לוֹ שֶּבֶר עַל שֶׁבֶר
קְבוּרַת חֲמוֹר יִקָּבֵר
## 
## 
שָׁרְשוֹ הִכְרִית וִילָדָיו שָׁמַט שָׁמוֹט
תָּלָהוּ נֶגֶד הַשֶׁמֶשׁ עַל הַמּוֹט
וַיְחַזְּקֵהוּ בְּמַסְמְרִים לֹא יִמוֹט
## 
## 
חַסְדְּךָ לְעוֹלָם לֹא חָשַׂכְתָּ מֵאֹהֲבֶיךָ
זֶרַע עֲמָלֵק אִבַּדְתָּ וְהִרְחַקְתָּ מִסְּבִיבֶיךָ
כֵּן יֹאבְדוּ כָל אוֹיְבֶיךָ.
## 
## 
## אימה נאוה: (256)
אֲיֻמָּה נָאוָה וּשְׁחוֹרָה בְּיַיִן תַּרְעֵלָה שִׁכּוֹרָה
נְעוּלָה בְּחַיִּים תּוֹךְ בּוֹרָה וְרֹאשׁ יַד אַנְשֵׁי תוֹךְ בּוֹרָה
יוֹם הִפִּיל הָמָן פּוּרָה לְהָנִיף בַּרְזֶל עֲלֵי פֹארָה
יַעַן כִּי תֹפְשֵׂי תוֹרָה רַגְלָם אָחוֹר נָזוֹרָה
הֵכִין טֶבַח וּמִכְמוֹרָה וְחִנָּם הָרֶשֶׁת מְזוֹרָה
וְלֹא זָכַר שִׁלּוּם נוֹרָא לְמַשְׁלִיךְ בָּנִים הַיְאוֹרָה
דִּמָּה בְלִבּוֹ אֶבְצוֹרָה כֶּרֶם חֶמֶד וְאֶזְמוֹרָה
הָיֹה תִהְיֶה כַּעֲמוֹרָה וְלֹא יִשָּׁאֵר בָּהּ זְמוֹרָה
לָמָּה הִנָּם הַזְּמוֹרָה שֹׁלְחִים וְהֵם שָׂמִים קְטוֹרָה
וְקָרָא לַזְּבוּב וְלַדְּבוֹרָה הִנֵּה בְיֶדְכֶם אֶמְכּוֹרָה
יְהוּדִים לְהָרְגָם אֶגְזוֹרָה בַּאֲדָר לְבִלְתִּי אֶעְצוֹרָה
בָּשַׁל חִטָּה וּשְׂעוֹרָה שִׁלְחוּ מַגָּל וְנִקְצוֹרָה
נִגְרַשׁ מֵחֵדֶר הוֹרָה לְחֹמֶר אָב אֹתוֹ הוֹרָה
שְׁחֵה אִמְרוּ לוֹ וְנַעֲבוֹרָה וַאֲנִי אֶתְכֶם אֶעֱזֹרָה
מַחֲמַד בֹּזּוּ וְאֶבְזוֹרָה בֹּזּוּ כֶסֶף עַד אֲגוֹרָה
וְלָשׁוֹן דָּתִי לֹא מוֹרָה עַל נִזְרָהּ אַעֲבִיר מוֹרָה
אֲנוּשָׁה מַכָּה לֹא זוֹרָה וּגְלוּיָה פְּשֹׁטָה וְעוֹרָה
לְמָתְנַיִם שַׂק אֶחְגּוֹרָה אָז מִשְּׁנָתָהּ נֵעוֹרָה
הִנֵּה שְׁנֵי זֵיתֵי אוֹרָה בָּהֶם מְנוֹרָה הַטְּהוֹרָה
קָמָה וּדְבַר כָּל קוֹרָה בְּאָזְנֵי הַמֶּלֶךְ קוֹרָא
טָעַם לִתְלוֹת עֲלֵי קוֹרָה עֹשָׂהּ וְשָׂם חִטָּה שׁוֹרָה
נֶהְפַּךְ עַל צָר הַמּוֹרָא כְּקִלְלַת הַבָּא מִפְּתוֹרָה
חֹסֶן שַׁדַּי אֶחְגּוֹרָה זְרוֹעַ רָשָׁע אֶשְבּוֹרָה
קְרָא נָא יוֹם זֶה יוֹם בְּשׂוֹרָה לַיְּהוּדִים הָיְתָה אוֹרָה.
## 
## 
## אגגי בהתנכלו: (258)
אֲגָגִי בְּהִתְנַכְּלוֹ לְהַכְרִית מֵאֶרֶץ פְּלֵטָתֵנוּ
בֶּצַע כֶּסֶף שָׁקַל לִמְחוֹת שְׁאָר שְׁבִיתֵנוּ
גֵּאֶה הֲשָׁכַח חַנּוֹת אֵל וְהַחֶרֶב סְבִיבוֹתֵינוּ
וְאַיֵּה כָל נִפְלְאֹתָיו אֲשֶׁר סִפְּרוּ לָנוּ אֲבוֹתֵינוּ
## 
## 
דַּהֲרוֹת אַבִּירִים רוֹאֵיהֶם יִתְמָהוּ
הַמִּשְׁתַּקְשְׁקִים סָבִיב יָרוּצוּ וְלֹא יִתְמַהְמְהוּ
וָאֶזְעַק בִּרְאוֹתִי מַיִם זֵידוֹנִים כִּי גָּבָהוּ
אַיֵּה יְיָ אֱלֹהֵי אֵלִיָּהוּ
## 
## 
זֶרֶם מַיִם כַּבִּירִים הִשְׁכִּין עַל מְאוֹרֵי עֲנָנָה
חֵרֵף וְגִדֵּף לֵאמֹר אַיֵּה הַתְּשׁוּעָה הַצְּפוּנָה
טְרַפְתִּים וְאֵין מַצִּיל פְּלִיטֵי צִיּוֹנָה
אַיֵּה דְבַר יְיָ יָבוֹא נָא
## 
## 
יוֹשֵׁב בַּשָּׁמַיִם יִשְׂחָק עַל מֶלֶךְ מָלָךְ 
כְּקַנְאוֹ לְבֶן בְּכוֹר עָלָיו מֵרֶחֶם הֻשְׁלַךְ
לַצָּר קָרָא הֲיָדַעְתָּ מַה יַּעֲנֶה עַל חֵילָךְ
אַיָּם אֵפוֹא חֲכָמֶיךָ וְיַגִּידוּ נָא לָךְ
## 
## 
מַרְכְּבוֹת יְשׁוּעָה אֶאֱסֹר לְבָנִים אֲסוּרִים
נְאוֹתֶיךָ אַחֲרִיב וְרֹב בָּנֶיךָ אַחֲרִים
סָפוֹד יִסְפְּדוּ כָּל הַמַּזְכִּירִים
אַיֵּה מְעוֹן אֲרָיוֹת וּמִרְעֶה הוּא לַכְּפִרִים
## 
## 
עֵצוֹת מֵרָחֹק קָרָאתָ וַתְכַוֵּן גּוֹרָלְךָ
פּוּר הִפַּלְתָּ וַתִּבְטַח בְּפִסְלְךָ
צְעִירֵי הַצֹּאן יַכְלִימוּךָ בִּרְאוֹתָם בְּאֶבְלְךָ
וְאַיֵּה אֱלֹהֶיךָ אֲשֶׁר עָשִׂיתָ לְךָ
## 
## 
קֵרַבְתִּי צִדְקָתִי לֹא תִּתְאַחֵר מִן הַמְיַחֲלִים
רֶגַע בְּאַפִּי שִׁכְּלָה כָּל רַע מַעֲלָלִים
שָׁאוֹל יְשָׁאֲלוּ הַיְּהוּדִים הָאֲמֵלָלִים
אַיֵּה סֹפֵר אַיֵּה שֹׁקֵל אַיֵּה סֹפֵר אֶת הַמִּגְדָּלִים
##  
תָּמִיד עֶזְרָתָם נִמְצֵאתִי וְעַתָּה לֹא אֶנְשֵׁם נָשֹׂא
פֶּן יֹאמַר אוֹיְבָם יְכֹלְתִּים וְיָנִיעַ עֲלֵיהֶם רֹאשׁוֹ
אַיֵּה הַמַּעֲלֵם מִיָּם לָטַעַת אוֹתָם בְּהַר קָדְשׁוֹ
אַיֵּה הַשָּׂם בְּקִרְבּוֹ אֶת רוּחַ קָדְשׁוֹ.
## 
## 
## אדון חסדך: (261)
אָדוֹן חַסְדְּךָ בַּל יֶחְדָּל 
אֲמִתְּךָ מִבְצַר עֹז וּמִגְדָּל
כִּי הָיִיתָ מָעוֹז לַדָּל 
מָעוֹז לָאֶבְיוֹן בַּצַּר לוֹ
## 
## 
בִּימֵי חָרְפִּי מִקַּדְמוֹנִי
בִּי דִּבֵּר רוּחַ יְיָ
וְהַיּוֹם אִם גֵּרְשׁוּנִי עֲווֹנַי
דּוֹדִי לִי וַאֲנִי לוֹ
## 
## 
גְּמָלַנִי מֵאָז טוֹבוֹת 
גְּלוּיוֹת יְדוּעוֹת לַלְּבָבוֹת
גַּם אִם יִהְיוּ הַצָּרוֹת קְרוֹבוֹת 
אַשְׁרֵי כָּל חוֹכֵי לוֹ
## 
## 
דְּמֵי מִתְקוֹמְמַי אַזֶּה
דִּגְלִי אָרִים בִּדְבַר כָּל חֹזֶה
הִנֵּה אֱלֹהֵינוּ זֶה
קִוִּינוּ לוֹ
## 
## 
הַיּוֹם אַבִּיעָה חִידוֹת
הָיוּ מִנִּי קֶדֶם עֲתִידוֹת
נִפְלָא בָּם הַמֵּבִין צְפוּנֵי סוֹדוֹת
יֹצְרִי מִבֶּטֶן לְעֶבֶד לוֹ
## 
## 
וַיְהִי בִּימֵי אֲחַשְׁוֵרוֹשׁ
מֶלֶךְ הוּקַם עָל כִּבְרוֹשׁ 
נִשָּׂא וָרָם עַל כָּל קָצִין וָרֹאשׁ
וַיי הֵנִיחַ לוֹ
## 
## 
זִמֵּן בִּשְׁנַת שָׁלוֹשׁ לְמַלְכוּתוֹ
לְהַרְאוֹת לְכָל עֲבָדָיו תְּכוּנָתוֹ
וְאַבְנֵי נֵזֶר מִתְנוֹסְסוֹת עַל אַדְמָתוֹ 
וְעַפְרוֹת זָהָב לוֹ
## 
## 
חֵלֶק לְכָל בְּנֵי שׁוּשָׁן נָתָן
וְהִקְדִּישׁ קְרוּאָיו כְּחָתָן
בַּחֲצַר גִּנַּת בִּיתָן 
אִוָּה לְמוֹשָׁב לוֹ
## 
## 
טָעַם עֲשׂוֹת רְצוֹן כָּל אִישׁ וְיִצְרוֹ
וְאֵין אוֹנֵס לְאִישׁ יַיִן עֲבָרוֹ
וְלָתֵת לְכָל שׁוֹאֵל דֵּי מַחְסֹרוֹ
אֲשֶׁר יֶחְסַר לוֹ
## 
## 
יַחַד אֻסְּפוּ כָּל הַנִּדְרָשִׁים
גַּם וַשְׁתִּי הַמַּלְכָּה עָשְׂתָה מִשְׁתֵּה נָשִׁים
וּמִשְׁתֵּה הַנָּשִׁים כַּאֲנָשִׁים 
שִׁבְעַת יָמִים יִסְפְּרוּ לוֹ
## 
## 
כְּטוֹב לֵב הַמֶּלֶךְ בַּיָּיִן
אָמַר לְהָבִיא לְפָנָיו אֶת יְפַת הָעָיִן
וַתְּמָאֵן בִּדְבָרוֹ לֵאמֹר אָיִן
הֵעֵזָּה פָּנֶיהָ וַתֹּאמֶר לוֹ
## 
## 
לַקְּרֹבִים אֵלָיו הַיּוֹשְׁבִים עֲלֵי כַּן
שָׁאַל וַיִיעָצֵהוּ מְמוּכָן
הוּא הָמָן לְפֻרְעָנוּת מוּכָן
לִבּוֹ יִקְבָּץ אָוֶן לוֹ
## 
## 
מוֹעֲצוֹתָיו כַּדָּת נְתוּנוֹת 
הָיוּ לְעַמִּי רְפוּאוֹת צְפוּנוֹת
כִּי לוּלֵא אִגְּרוֹת רִאשׁוֹנוֹת
גַּם פְּלֵיטָה לֹא הָיְתָה לּוֹ 
## 
## 
נוֹעַץ לִקְרֹא לְכָל הֲמוֹנָיו
לְהָבִיא כָּל יְפַת תֹּאַר לְפָנָיו
וְהַנַּעֲרָה אֲשֶׁר תִּיטַב בְּעֵינָיו
מָהֹר יִמְהָרֶנָּה לוֹ
## 
## 
סַנְסַן לְיָאִיר הֵאִיר וְזָרָח 
יָשִׂישׂ כְּגִבּוֹר לָרוּץ אֹרַח
טֶרֶם מַכָּה צִיץ רְפוּאָה פָּרַח
כִּי הִפְלָה יְיָ חָסִיד לוֹ
## 
## 
עִמּוֹ נֶאֱמָנָה הֲדַסָּה תַּמָּה
הִיא אֶסְתֵּר בַּת דֹּדוֹ בָּרָה כַּחַמָּה
וּבְמוֹת אָבִיהָ וְאִמָּהּ 
לְקָחָהּ מָרְדְּכַי לוֹ
## 
## 
פָּגְעָה חֵן וַתֵּלֶךְ וַהֲלֹם
וַתִּלָּקַח אֶסְתֵּר אֶל בֵּית הַמֶּלֶךְ גִּזְרַת יַהֲלוֹם
וּמָרְדְּכַי צִוָּה לָהּ לְכִי לְשָׁלוֹם
כִּי הוּא אֲדֹנַיִךְ וְהִשְׁתַּחֲוִי לוֹ
## 
## 
צֶדֶק לָבְשָׁה בְּמַמְלַכְתָּהּ
לֹא הִגִּידָה אֶסְתֵּר עַמָּה וּמוֹלַדְתָּהּ
וְהַמֶּלֶךְ אֲהֵבָהּ וַיֶּרֶב תִּפְאַרְתָּהּ
כִּי מֵיְיָ הָיְתָה לּוֹ
## 
## 
קֶשֶׁב רַב קָשַׁב צְרוֹר הַמּוֹר
מִסָּרִיסֵי הַמֶּלֶךְ הַקְּבוּעִים לִשְׁמֹר
וְהִנָּם חוֹשְׁבִים עַל הַמֶּלֶךְ לֵאמֹר
הָבָה נִתְחַכְּמָה לוֹ
## 
## 
רָחֲשָׁה אֶסְתֵּר לַמֶּלֶךְ בְּאִמְרֵי שֶׁפֶר
בְּשֵׁם מָרְדְּכַי וְנִכְתַּב בַּסֵּפֶר
בִּקֵּשׁ וְנִמְצָא לִפְנֵי צְבִי עֹפֶר 
כִּי בוּל הָרִים יִשְׂאוּ לוֹ
## 
## 
שְׁנֵיהֶם נִתְלוּ עַל הָעֵץ
כִּי שָׁמַע מָרְדְּכַי לְשׁוֹנָם בְּהִוָּעֵץ
נַשְׁקֶה לַמֶּלֶךְ סַם הַמָּוֶת רוֹעֵץ
אוּלַי יְפֻתֶּה וְנוּכְלָה לוֹ
## 
## 
תְּשׁוּעָה זֹאת צְפוּנָה לְדוֹר אַחֲרוֹן
נִכְתְּבָה עַל סֵפֶר הַזִּכָּרוֹן
לִהְיוֹת לוֹ מִן הַמֶּלֶךְ תַּגְמוּל וְיִתְרוֹן
כִּי פֹעַל אָדָם יְשַׁלֶּם לוֹ.
## 
## 
## אחר כל אלה: (266)
אַחַר כָּל אֵלֶּה הַדְּבָרִים
אֲחַשְׁוֵרוֹשׁ אֶת הָמָן הֵרִים
וַיְנַשְּׂאֵהוּ מֵעַל כָּל הַשָּׂרִים
וְתוֹעֲפוֹת הָרִים לוֹ
## 
## 
נִמְנַע מָרְדְּכַי מִסְּגֹד לָרָשָׁע
נִין עֲמָלֵק אֲשֶׁר מִבֶּטֶן פָּשַׁע
וְזֶה הוֹסִיף עַל חַטָּאתוֹ פֶּשַׁע
לֹא יֹאבֶה יְיָ סְלֹחַ לוֹ
## 
## 
יוֹם כָּרְעוּ לוֹ כָּל עַבְדֵי הַמֶּלֶךְ
וּמָרְדְּכַי בְּתֻמּוֹ הוֹלֵךְ
בִּקֵּשׁ לְחַרְחַר רִיב עַל עַם דַּל וְחֵלֶךְ
עֹבֵר מִתְעַבֵּר עַל רִיב לֹּא לוֹ
## 
## 
יָעַץ תַּחְבּוּלוֹת כְּשִׂכִּים בְּצִדּוֹ
וַיִּבֶז בְּעֵינָיו בִּגְאוֹן חֶמְדּוֹ
לִשְׁלֹחַ יָד בְּמָרְדֳּכַי לְבַדּוֹ
בָּז לְדָבָר יֵחָבֶל לוֹ
## 
## 
הִרְבָּה כֶּסֶף וְזָהָב לִבְלִי חֹק
וַיֹּאמֶר בְּלִבּוֹ זֶה עֵת לִשְׂחֹק
וַיָּבֵא עֵצוֹת מֵרָחֹק
לָרֶשֶׁת מִשְׁכָּנוֹת לֹּא לוֹ
## 
## 
וַיַּפֵּל פּוּר וְיָדוֹ בַּגּוֹרָל הָדָה
וַיַּרְא כִּי בַּאֲדָר מֵת אֲבִי הַתְּעוּדָה 
וְלֹא זָכַר כִּי הִיא עֵת הַלֵּדָה
חֶבְלֵי יוֹלֵדָה יָבוֹאוּ לוֹ
## 
## 
דּוֹב אוֹרֵב יְעָצוּהוּ רַעְיוֹנָיו
וַיִּשְׁאַל שְׁאֵלָה מֵאֲדוֹנָיו
וְגַם הוּא שִׁנֵּי אַרְיֵה שִׁנָּיו 
וּמְתַלְּעוֹת לָבִיא לוֹ
## 
## 
הֵן עָם אָחוֹר נָזוֹרוּ
דָּתֵיהֶם שׁוֹנוֹת וְדָתְךָ בַּל יִנְצֹרוּ
רוּחַ יִזְרָעוּ וְסוּפָתָה יִקְצֹרוּ
קָמָה אֵין לוֹ
## 
## 
הֲכִינוֹתִי כֶּסֶף לִגְנָזֶיךָ יָעַל
לְאַבֵּד זֶה הַגּוֹי הַנִּגְעָל
כָּל הַבִּרְכַּיִם אֲשֶׁר לֹא כָרְעוּ לַבַּעַל
וְכָל הַפֶּה אֲשֶׁר לֹא נָשַׁק לוֹ
## 
## 
לְהָבִיא אֶל גִּנְזֵי הַמֶּלֶךְ אֹסֶף
עֲשֶׂרֶת אֲלָפִים כִּכְּרֵי כֶּסֶף
וְנֶפֶשׁ אַכֶּה לְכָל בֵּית יוֹסֵף
פַּעַם אַחַת וְלֹא אֶשְׁנֶה לוֹ
## 
## 
וַיֹּאמֶר לוֹ הַמֶּלֶךְ יְהִי לְךָ קִנְיָנֶךָ
וְזֹאת טַבַּעְתִּי עַל יַד יְמִינֶךָ
וְהָעָם לַעֲשׂוֹת בּוֹ כַּטּוֹב בְּעֵינֶיךָ 
וּבָא עַד קִצּוֹ וְאֵין עוֹזֵר לוֹ
## 
## 
יָצָא וְסוֹפְרֵי הַמֶּלֶךְ נִקְרָאוּ
וַיִּכְתְּבוּ כְּכֹל אֲשֶׁר הֻרְאוּ
וְאֶל כָּל עַם וְעַם רָצִים יָצָאוּ
שָׂרֵי הָרֶכֶב אֲשֶׁר לוֹ
## 
## 
הָיָה דְּבָרוֹ נָחוּץ לֵאמֹר
כֶּרֶם חֶמֶר בְּיוֹם אֶחָד לִזְמֹר
בִּשְׁלוֹשָׁה עָשָׂר הָחֵל וְגָמוֹר
לֹא אוֹסִיף עוֹד עֲבוֹר לוֹ
## 
## 
קָרַע מָרְדְּכַי בְּגָדָיו לִפְנֵי אֵל
וַיִּצְעַק מַר עַל גּוֹלַת אֲרִיאֵל
הֲבָנִים אֵין לְיִשְׂרָאֵל
אִם יוֹרֵשׁ אֵין לוֹ 
## 
## 
טָרֹף טֹרַף שְׁאָר הֲמוֹנַי
מִי נָתַן לִמְשִׁסָּה יַעֲקֹב לְמוֹנַי
וְיִשְׂרָאֵל לְבוֹזְזִים הֲלֹא יְיָ
זוּ חָטָאנוּ לוֹ
## 
## 
נַעֲרוֹת אֶסְתֵּר הִגִּידוּהָ דָּבָר
שָׁמַעְנוּ צְעָקָה כַּיְּעֵנִים בַּמִּדְבָּר 
וּמָרְדְּכַי בִּלְבוּשׁ שַׂק עָבָר 
לֹא יָדַעְנוּ מֶה הָיָה לוֹ
## 
## 
בְּגָדִים שָׁלְחָה לְהַלְבִּישׁוֹ
וְלֹא קִבֵּל מִמְּרִירוּת נַפְשׁוֹ
וַתִּשְׁלַח לַהֲתָךְ לְחָקְרוֹ וּלְדָרְשׁוֹ
לְדֵעָה מַה יֵּעָשֶׂה לוֹ
## 
## 
רוּחוֹ הוֹצִיא לַהֲתָךְ וְחִוָּה
וּפָרָשַׁת הַכֶּסֶף לְפָנָיו שִׁוָּה
וְהַפַּתְשֶׁגֶן שָׁלַח וְעַל אֶסְתֵּר צִוָּה
לָבוֹא אֶל הַמֶּלֶךְ לְהִתְחַנֶּן לוֹ
## 
## 
בִּתְשׁוּבָתָהּ אָמְרָה לַהֲשִׁיבוֹ
דַּע כִּי בֶּן מָוֶת אֲשֶׁר לֹא יִקָּרֵא וְיָבוֹא
לְבַד מֵאֲשֶׁר יוֹשִׁיט לוֹ הַמֶּלֶךְ אֶת שַׁרְבִיט זְהָבוֹ 
בִּקְרָב אִישׁ לְהִשְׁתַּחֲוֹת לוֹ
## 
## 
יַקִּיר כְּשָׁמְעוֹ דִּבְרֵי הֲדַסָּה
זָעַק אֲהָהּ כִּי אֵין מְנוּסָה
זַעַף יְיָ אֶשָּׂא 
כִּי חָטָאתִי לוֹ
## 
## 
שְׁלַח לָהּ לֵאמֹר אַל תְּדַמִּי
לְהִמָּלֵט בֵּית הַמֶּלֶךְ מִכָּל לְאֻמִּי
כִּי אַתְּ תֹּאבֵדִי וְאוּלָם עַמִּי
אַחֲרֵי נִמְכַּר גְּאֻלָּה תִּהְיֶה לּוֹ
## 
## 
מִמָּקוֹם אַחֵר יִשְׁלַח שְׁלֹמָיו
עוֹשֶׂה שָׁלוֹם בִּמְרוֹמָיו
כִּי לֹא כָלוּ רַחֲמָיו
עַל כֵּן אוֹחִיל לוֹ
## 
## 
וַתַּעֲנֵהוּ לֵךְ כְּנוֹס כָּל חוֹכֵי פִּדְיוֹם
וְצוּמוּ עָלַי שְׁלֹשֶׁת יָמִים לַיְלָה וָיוֹם
וְרַחֲמִים בַּקְּשׁוּ מֵאֵל נוֹרָא וְאָיֹם
וְאַל תִּתְּנוּ דְמִי לוֹ
## 
## 
אֵל נִדְרָשׁ לְכָל לֵב יִדְרְשֶׁנּוּ 
נִכְמְרוּ רַחֲמָיו עַל עַם יִקְרָאֶנּוּ 
וַיֹּאמֶר עוֹד זָכֹר אֶזְכְּרֶנּוּ
עַל כֵּן הָמוּ מֵעַי לוֹ
## 
## 
לָבְשָׁה חֵן בַּיּוֹם הַשְּׁלִישִׁי וַתֵּלֶךְ 
וַתִיקַר עַד מְאוֹד בְּעֵינֵי הַמֶּלֶךְ
וַיִּבֶז בְּכָל אֲשֶׁר הוּא מוֹלֵךְ 
וְעַל כָּל אֲשֶׁר יֶשׁ לוֹ
## 
## 
הַיָּפָה בַּנָּשִׁים נֶטַע נַעֲמָן
מָה שְׁאֵלָתֵךְ כִּי הַכֹּל מְזֻמָּן
וַתֹּאמֶר יָבוֹא הַמֶּלֶךְ וְהָמָן
אֶל הַמִּשְׁתֶּה אֲשֶׁר עָשִׂיתִי לוֹ
## 
## 
לְמָחָר קְרָאָתַם לְסוֹד נִכְמָס
וַיֵּצֵא הָמָן בַּיּוֹם הַהוּא שָׂמֵחַ וְנֶעֱלָס
וְהוּא בַּמְּלָכִים יִתְקַלָּס
וְרֹזְנִים מִשְׂחָק לוֹ
## 
## 
וַיָּבֵא אוֹהֲבָיו וְזֶרֶשׁ אִשְׁתּוֹ
וַיְסַפֵּר לָהֶם כְּבוֹדוֹ וּמֶמְשַׁלְתּוֹ
וְגִזְרָה עוֹמֶדֶת לְעֻמָּתוֹ
הוֹי הַמַּרְבֶּה לֹּא לוֹ 
## 
## 
יְעָצוּהוּ עֲשׂוֹת עֵץ גָּבוֹהַּ חֲמִישִׁים 
לִתְלוֹת עָלָיו קֹדֶשׁ קֳדָשִׁים
וְלַהֲכִינוֹ כְּחֶפְצוֹ מִכָּל חָרָשִׁים
חָרָשׁ חָכָם יְבַקֶּשׁ לוֹ.
## 
## 
## אלהים עדר: (272)
אֱלֹהִים עֵדֶר צֹאנוֹ בִּקֵּר
וַתִּדַּד שְׁנַת הַמֶּלֶךְ עַד יְהִי חוֹקֵר
בְּסֵפֶר הַזִּכְרוֹנוֹת וְהָיָה בֹּקֶר 
וְיֹדַע יְיָ אֶת אֲשֶׁר לוֹ
## 
## 
בְּמָצְאוֹ אֶת דְּבַר מָרְדְּכַי מְפֹרָשׁ
מַה נַּעֲשָׂה יְקָר וּגְדוּלָּה דָּרַשׁ
וַיֹּאמְרוּ כִּי לֹא פֹּרַשׁ
מָה יֵעָשֶׂה לוֹ
## 
## 
גִּלָּה אֹזֶן הָמָן בִּדְבָרוֹ 
מַה לַעֲשׂוֹת בָּאִישׁ אֲשֶׁר הַמֶּלֶךְ חָפֵץ בִּיקָרוֹ
וַיַּעַן וַיִּנָקֵּשׁ בְּמַאֲמָרוֹ 
פִּי כְסִיל מְחִתָּה לוֹ
## 
## 
דִּבֵּר לַעֲדוֹתוֹ בַּעֲדָיֵי מְלָכִים
וְלָלֶכֶת לְפָנָיו אֶחָד מֵהַנְּסִיכִים
וְלִבּוֹ בְּמַחֲשָׁבָיו הוֹלֵךְ חֲשֵׁכִים
וְאֵין נֹגַהּ לוֹ
## 
## 
הֱשִׁיבוֹ הַמֶּלֶךְ כֵּן דִּבַּרְתָּ
עֲשֵׂה לְמָרְדְּכַי הַיְּהוּדִי כְּכָל אֲשֶׁר אָמַרְתָּ
כֵּן מִשְׁפָּטֶיךָ אַתָּה חָרַצְתָּ 
כַּמִּשְׁפָּט הַזֶּה יֵעָשֶׂה לוֹ
## 
## 
וַיָּשָׁב מָרְדְּכַי אֶל מִשְׁמַרְתּוֹ
וְהָמָן נִדְחַף אֶל בֵּיתוֹ
וַיִּוָּעֲדוּ אוֹהֲבָיו וְזֶרֶשׁ אִשְׁתּוֹ
לָבוֹא לָנוּד לוֹ
## 
## 
זֶרַע יְשֻׁרוּן זָכְרוּ נְבוֹנָיו
אִם יֵשׁ מָרְדְּכַי אֶחָד מִבָּנָיו
אֲשֶׁר הַחִלּוֹתָ לִנְפֹּל לְפָנָיו
לֹא תּוּכַל לוֹ
## 
## 
חֲכָמָיו עוֹדָם מְדַבְּרִים עִמּוֹ
וְסָרִיסֵי הַמֶּלֶךְ הִבְהִילוּהוּ לַהֲקִימוֹ
וְלֹא רָאָה כִּי יָבוֹא יוֹמוֹ 
יְיָ יִשְׂחָק לוֹ
טֶרֶם כְּלוֹת מִשְׁתֶּה הַיָּיִן
אָמַר הַמֶּלֶךְ אֶל יְפַת הָעַיִן
שַׁאֲלִי כִּי הַכֹּל לְנֶגְדֵּךְ כְּאַיִן
וַתֵּבְךְּ וַתִּתְחַנֶּן לוֹ
## 
## 
יִנָּתֵן לִי נַפְשִׁי בִּשְׁאֵלָתִי
וְעַמִּי אֲדֹנִי הַמֶּלֶךְ בְּבַקָּשָׁתִי
כִּי נִמְכַּרְנוּ לְצוֹרֵר לְהַכְרִיתִי
תַּאֲוַת לִבּוֹ נָתַתָּ לּוֹ
## 
## 
כִּי מָה חֶפְצִי אַחַר זֶה הַצַּעַר
וּכְלֵי הַקְּרָב שֹׁת שָׁתוּ הַשַּׁעַר
הֲיִשְׁאַג אַרְיֵה בַּיַּעַר
וְטֶרֶף אֵין לוֹ
## 
## 
לָהּ אָמַר מִי הוּא זֶה מִכָּל אֲנָשַׁי
וְאֵי זֶה הוּא מִכָּל מִגְרָשַׁי
אוֹ מִי מִנּוֹשַׁי
אֲשֶׁר מָכַרְתִּי אֶתְכֶם לוֹ
## 
## 
מִהֲרָה לַעֲנוֹת הָמָן זֶה הָרָע
אֲשֶׁר פְּרָעוֹת בְּגוֹי צַדִּיק פָּרַע
אוֹי לְרָשָׁע רָע
כִּי גְמוּל יָדָיו יֵעָשֶׂה לוֹ
## 
## 
נִמְלָא חֵמָה וְקָם אֶל גַּנּוֹ
וּבְשׁוּבוֹ רָאָהוּ נוֹפֵל עַל כַּנּוֹ
יְגַלּוּ שָׁמַיִם עֲווֹנוֹ
וְאֶרֶץ מִתְקוֹמָמָה לוֹ
## 
## 
סָרִיס אֶחָד גִּלָּה חַטָּאתוֹ
הֵן עֵץ עָשָׂה לְמָרְדְּכַי בְּבֵיתוֹ
וַיְצַו הַמֶּלֶךְ לִתְלוֹתוֹ 
עַל הָעֵץ אֲשֶׁר הֵכִין לוֹ
## 
## 
עָמְדָה אֶסְתֵּר לְבַקֵּשׁ עַל עַמָּהּ
לְהָשִׁיב סִפְרֵי הָאַף וְהַחֵמָה
כִּי נִחַם יְיָ עַל מַכָּה עֲצוּמָה
וָשָׁב וְרָפָא לוֹ
## 
## 
פַּתְשֶׁגֶן הַכְּתָב לִהְיוֹת הַיְּהוּדִים
לַהֲרֹג בְּשׂוֹנְאֵיהֶם עֲתִידִים
כִּי נָפַל פַּחַד מָרְדֳּכַי עַל הַמּוֹרְדִים
וְשָׁלוֹם הָיָה לוֹ
## 
## 
צֻוָּה מָרְדְּכַי עַל עַם לֹא אַלְמָן
מוֹשִׁיעַ וָרָב וְנָגִיד וְנֶאֱמָן
וְהָפְקַד עַל בֵּית הָמָן
וְעַל כָּל אֲשֶׁר יֶשׁ לוֹ
## 
## 
קִדַּשְׁתִּי לְצוֹרְרִי מִזְבֵּחַ
וְאָכִין לְבָנָיו מַטְבֵּחַ
בַּעֲווֹן אֲבִיהֶם הַמְרַצֵּחַ
וְאֵלֶּה שְׁמוֹת הַיִּלֹּדִים לוֹ
רִצַּצְתִּי פַּרְשַׁנְדָּתָא דַּלְפוֹן אַסְפָּתָא
פּוֹרָתָא אֲדַלְיָא אֲרִידָתָא
פַּרְמַשְׁתָּא אֲרִיסַי אֲרִדַי וַיְזָתָא
וְגַם קְבוּרָה לֹא הָיְתָה לּוֹ
## 
## 
שָׁלַלְתִּי שׁוֹלְלַי וְאָרִיעַ רֵעַ
כִּי עָלָה מִשְּׁאֹל אֶבְיוֹן גֹּוֵעַ
וַיִּמָּלֵט עָנִי מְשַׁוֵּעַ 
וְיָתוֹם וְלֹא עֹזֵר לוֹ
## 
## 
תִּכָּתֶב זֹאת לְדוֹר אַחֲרוֹן
וְלִבְנֵי בָּנִים תִּהְיֶה לְזִכָּרוֹן
וְכָל הַמַּזְכִּיר אוֹתָהּ יָרוֹן
אַשְׁרֵי הָעָם שֶׁכָּכָה לּוֹ.
## 
## 
## אכלו רעים: (276)
אִכְלוּ רֵעִים שְׁתוּ וְשִׁכְרוּ
וִימֵי הַפּוּרִים בְּשִׂמְחָה שִׁמְרוּ
וְעִם שִׂמְחַתְכֶם הָאֶבְיוֹנִים זִכְרוּ
וְשִׁלְחוּ מָנוֹת לְאֵין נָכוֹן לוֹ
## 
## 
נִסֵּי אֵל מֵאָז נְשָׂאוּנִי
וּבְנִבְכֵי הַיָּם הֶעֱבִירוּנִי
וְלָכֵן כִּלְיוֹתָי יִסְּרוּנִי 
דּוֹם לַיְיָ וְהִתְחוֹלֵל לוֹ
## 
## 
יוֹם צֵאת פַּרְעֹה אַחֲרַי
לִטְרוֹף כְּאַרְיֵה עֲדָרַי
נִצְּבוּ כַּחוֹמָה מֵימֵי מִשְׁבָּרַי
וַיִּתְגָּעֲשׁוּ כִּי חָרָה לוֹ
## 
## 
יָצָא צַר אַחֲרֵי עַם קְדוֹשׁוֹ 
וַיִּשְׁלַח צוּר עֲנָנוֹ לְהַפְרִישׁוֹ
לִהְיוֹת צֵל עַל רֹאשׁוֹ 
לְהַצִּיל לוֹ
## 
## 
הֶעֱבִירוֹ בַּיַּבָּשָׁה וְצָרָיו הֶחֱרִיד
בֵּינוֹ וּבֵין רוֹדְפָיו הִפְרִיד
וּלְתַחְתִּיּוֹת מְצוּלָה אֹתָם הוֹרִיד
חֹקְקִי בַסֶּלַע מִשְׁכָּן לוֹ
## 
## 
וּבְשׁוּב הַיָּם לְאֵיתָנוֹ
נִטְבַּע פַּרְעֹה וְכָל הֲמוֹנוֹ
כִּי הַיָּם הִכְבִּיד מַרְכְּבוֹת גְּאוֹנוֹ
וַיַּרְא כִּי לֹא יָכֹל לוֹ
## 
## 
## 
## 
דַּהֲרוֹת אַבִּירִים בְּאַדִּירִים נָפְלוּ
וּכְעֹפֶרֶת בְּמַיִם רַבִּים צָלְלוּ
וְדוֹרְשֵׁי יְיָ שְׁמוֹ יְהַלְּלוּ
בְּנֵבֶל עָשׂוֹר זַמְּרוּ לוֹ
## 
## 
הֶרְאָנוּ יָדוֹ הַנִּפְלָאָה 
עַל שְׂפַת הַיָּם נוֹרָאָה
אָשִׁירָה לַיְיָ כִּי גָאֹה גָּאָה
בִּזְמִירוֹת נָרִיעַ לוֹ
## 
## 
דְּגָלִים עָבְרוּ בַּיַּבָּשָׁה 
וְלִפְנֵיהֶם אֵל נַעֲרָץ בִּקְדֻשָּׁה
אָז שׁוֹרְרוּ שִׁירָה חֲדָשָׁה
מִי כָמֹכָה בָּאֵלִם יי.
## 
## 
## את מלחמות: (278)
אֶת מִלְחֲמוֹת אֲדֹנָי בְּהִנָּקְמוֹ לִי אֶחֱזֶה
בְּקָרְאוֹ הֵידָד עַל צוֹרֲרָי וְנִצְחָם עַל בְּגָדַי אַזֶּה
גַּת דֶּרֶךְ לְבֶן עֲמָלֵק בֶּן הַמְּרַצֵּחַ הַזֶּה
יוֹם בְּשׂוֹרָה הַיּוֹם הַזֶּה
## 
דֹב שַׁכּוּל נָהַם וְעֵצוֹת קָרָא מִמֶּרְחָק
הִפִּיל פּוּר וְהֻפָר חָקַק אָוֶן וְנִמְחָק
וּבְהִמָּלֵךְ בְּבֵית הַמֶּלֶךְ הָבָה נַשְׁחִית אֶת בֵּית יִצְחָק
יוֹשֵׁב בַּשָּמַיִם יִשְׂחָק
## 
זְאֵבֵי עֶרֶב הִתְעָרְבוּ לְאַבֵּד שֵׂה הַשִּׁבְיָה
חָשְׁבוּ יָמִים לְאַבְּדָם וַתֵּהֹם עָלַי הַקִּרְיָה
טָמְנוּ פַח לְרַגְלַי וַיֹּאמְרוּ לֹא יִרְאֶה יָהּ
וְיְיָ שָׁם הָיָה
## 
יִסְעֲרוּ לַהֲפִיצֵנִי בְּשֵׁטֶף אַף אַכְזָרִים
כַּאֲשֶׁר כּוֹנֲנוּ לְהַשְׁחִית וּלְהַשְׁפִּיל מְרוֹם הָרִים
לְחָצוּנִי וַאֲנִי תְּפִלָּה וְהָנְחַלְתִּי מִשְׁפָּטִים יְשָרִים
כִּי אֱלֹהִים שֹׁפֵט זֶה יַשְׁפִּיל וְזֶה יָרִים.
## 
## 
יָעַץ הַצַּר תַּחְבֻּלּוֹת אַךְ טִיחַ עֲצָתוֹ תָּפֵל
וַיִּקְרָא צוּר אֶל עֲבָדָיו חַכּוּ לִי יֹשְׁבֵי שָׁפֶל
וִידַעְתֶּם כִּי אֲנִי אֲדֹנָי בּוֹקֵע אוֹר מֵאֹפֶל
הִשְׁפָּלְתִּי עֵץ גָּבֹהַּ הִגְבַּהְתִּי עֵץ שָׁפֵל
## 
הֹפֵךְ לְבֹקֶר צַלְמָוֶת בְּרַחֲמִים הִשְׁקִיף מִזְּבֻלוֹ
וַיַּרְא צֹאנוֹ בְּיַד צֹרֵר וַיֹּאמֶר לְחַבֵּל עֻלּוֹ
צֵל רַחֲמִים עָלָיו פָּרַשׂ וּמֵעַל הַצָּר סָר צִלּוֹ
גַּם קְבוּרָה לֹא הָיְתָה לוֹ טוֹב מִמֶּנּוּ הַנָּפֶל
## 
וְאַחַר נוֹאַשְׁתִּי מִטּוֹב סְבָבַנִי בְּרָנֵי פַלֵט
כִּי הָשְׁלַכְתִּי עַל חֲסָדָיו וָאֶצְלַח וָאִמָּלֵט
טִבַּע רַגְלַי צָר בַּבֹּץ וּפָנַי טָמַן בַּמֶּלֶט
וְנֶהְפַּךְ הָעֶבֶד לְשֹׁלֵט וְאוּלָם יִבֹּל הַר נוֹפֵל
## 
דִּבֵּר עַל לִבִּי בְּשׂוֹרָה אַחַר הֹוָה נִפְלְאַתָה
וַיֵּבוֹשׁ פֶּסֶל וְעֹבְדָיו כִּי הָאֲשֵׁרָה כֹרָתָה
וְחֶרֶב יְשׁוּעָה הוּחַדָּה וְיָצְאָה כִּי כֵן צֻוָּתָה
תֵּעוֹר חֶרֶב שְׁלִישְׁתָהּ חֶרֶב חֲלָלִים וְתִכָּפֵל
## 
הִדָּרֵשׁ כֵּן לְעֶדְרֶךָ וּרְעֵה אֶת צֹאן הַהֲרֵגָה
וְעִמָּם לִשְׁמֹר שְׁאֵרִיתָם צִבְאוֹת רַחֲמִים הַצִּיגָה
וְיוֹנָה מֵחַגְוֵי סֶלַע וּמִסֵּתֶר הַמַּדְרֵגָה
הוֹצֵא וְשִׂימָהּ מְעֻנָּגָה בְאַרְמוֹן וּבַחַן וָעֹפֶל.
## 
## 
יָרִים הוֹד הֲמוֹנָיו הַסֹּדְרִים לְמָגֵן
וְיוֹפִיעַ יֶשַׁע בְּעַד חוֹסָיו לְהָגֵן
שְׂמֵחִים בִּנְפֹל צָר כְּנַגֵּן הַמְּנַגֵּן
קוּמוּ הַשָּׂרִים מִשְׁכוּ מָגֵן.
## 
## 
מִכְּנַף הָאָרֶץ זְמִרוֹת שָׁמְעוּ אָזְנֵינוּ
נְאֻם מְשׁוֹרֵר לָאֵל הַרְנִינוּ לֵאלֹהִים עֻזֵּנוּ
שָם אֵשׁ וְגָפְרִית מְנַת כּוֹס מַרְגִּיזֵנוּ
זֶה חֵלֶק שׁוֹסֵינוּ וְגוֹרָל לְבֹזְזֵינוּ
## 
עֵת נִכְּלוּ לִי שֹׂטְנַי עָלַי פָּקַחְתָּ עֵינֶיךָ
פָּנִיתָ אֶל תְּפִלַּת הָעַרְעָר בְּהִטְעַטְּפוֹ לְפָנֶיךָ
צֶדֶק בִּשּׂרְתּוֹ וַתְּאַזְּרֵהוּ שִׂמְחָה בְּמַעֲנֶיךָ
לֵךְ וּפִתַּחְתָּ הַשַּׂק מֵעַל מָתְנֶיךָ
## 
קַמְתִּי מִתַּעֲנִיתִי וָאֶקַּח גִּבּוֹר מַלְקוֹחַ
רֹאשׁ מָחַצְתָּ מִבֵּית רָשָׁע וָאוֹרֶד בָּנָיו לִטְבוֹחַ
שֹאֲפַי נֶאֱלַם לְשׁוֹנָם וְלֹא עָצְרוּ כֹחַ
כֻּלָּם כְּלָבִים אִלְּמִים לא יוּכְלּו לִנְבֹּחַ
## 
תְּעָלָה הִקְדַּמְתָּ לְמַכָּתִי וְלִפְנֵי דְּרֹךְ קֶשֶׁת צִנָּה
וְאֶבֶן מָאֲסוּ הַבּוֹנִים הָיְתָה לְרֹאשׁ פִּנָּה
דִּבַּרְתָּ עַל לֵב מִתְאַבֶּלֶת וַתַּעֲנֶה שֹׁאֶלֶת מִתְעַנָּה
בָּעֶרֶב יָלִין בֶּכִי וְלַבֹּקֶר רִנָּה.
## 
## 
לְפָנָיו יָלִין בֶּכִי בְּלֵב חָרֵד לַהֲמוֹנָיו
שְׁלֹשֶׁת יָמִים צָם וְהִגְדִּיל תַּחְנוּנָיו
בְּיוֹם הַשְּלִישִׁי יְקַו רַחֲמֵי אֲדֹנָיו
יְקֻמֵנוּ וְנִחְיֶה לְפָנָיו.
## 
לוֹכֵד חֲכָמִים בְּעָרְמָם וּמְסַכֵּל עֲצַת נְבוֹנַי
לוֹבֵשׁ בִּגְדֵי נָקָם לְהִנָּקֵם לִי מִמּוֹנַי
כִּמְעַט נוֹאַשְׁתִּי מִטּוֹב בְּהָכִין צַר מַטְבֵּחַ לְבָנָי
לוּלֵא הֶאֱמַנְתִּי לִרְאוֹת בְּטוֹב יְיָ
## 
## 
וְאַבִּיט וְאֵין עוֹזֵר וְאָהִים בְּשִׂיחִי וְאָרִיד
וַיְהִי לִי שֵׁם יְיָ חֶרֶב וַחֲנִית מַחְרִידַי לְהַחֲרִיד
כִּמְעַט קָט עֲווֹנִי בֵּינִי וּבֵין הַיֶּשַׁע הִפְרִיד
לוּלֵי יְיָ צְבָאוֹת הוֹתִיר לָנוּ שָׂרִיד
## 
## 
יוֹנָה מְקַנֶּנֶת בְּעֶבְרֵי פִּי פָּחַת וְאֵין גּוֹאֵל
יוֹשֶׁבֶת דּוּמָם וּמְיַחֶלֶת רַחֲמֵי אֵל
כִּמְעַט קָט אָבְדָה פְּלֵיטַת גֻּלַּת אֲרִיאֵל
לוּלֵי יְיָ שֶׁהָיָה לָנוּ יֹאמַר יִשְׂרָאֵל.
##  
יֹאמַר נָא יִשְׂרָאֵל יוֹם צוּר מִיָּד צָר פָּדָם
יְיָ לִי לֹא אִירָא מַה יַעֲשֶׂה לִי אָדָם
## 
הֵידָד בִּקְרֹא עָלַי צָר
יָדַעְתִּי כִּי יָדְךָ לֹא תִקְצָר
וָאֶקְרָא יָהּ מִן הַמֵצָר
הָבָה לָנוּ עֶזְרָת מִצָּר וְשָׁוְא תְּשׁוּעַת אָדָם
## 
וְכַיּוֹם גְּמוּלָיו נַזְכִּיר כֻּלָּנוּ
כְּעַל כֹּל אֲשֶׁר גְּמָלָנוּ
יוֹם צֹרֵר כִּמְעַט כִּלָּנוּ
לוּלֵא יְיָ שֶׁהָיָה לָנוּ בְּקוּם עָלֵינוּ אָדָם
## 
דָּגוּל מֵרְבָבָה הִרְעִים
וַיּוֹצֵא מִנְּקִיקֵי הַסְּלָעִים
הַנֶּחְבָּאִים מִתִּגְרַת רָעִים
כִּי בְקוּם רְשָׁעִים יִסָּתֵר אָדָם
## 
הֵעִיר רוּם אֶבְיוֹנָי
וַיִּתְגָּאוּ עַל גְאֵיוֹנָי
וְשִׁירָה חֲדָשָׁה בַּהֲמוֹנָי
טוֹב לַחֲסוֹת בַּאדֹנָי מִבְּטֹחַ בָּאָדָם.
## 
## 
יוֹשֵׁב תְּהִלּוֹת מֵאֵין תְּחִילוֹת
עוּרָה וְהִגָּלֵה וּבְכֵן לְךָ תַעְלֶה
## 
הָרֵם יְמִינְךָ כִּי אֵיךְ לְעֵינְךָ
בִּנְךָ יְהִי גֹּלֶה וּבְכֵן לְךָ תַעְלֶה
## 
וְנֶאֱסְפוּ יוֹדְעַי וְסָפוּ
מִנִּי וְאֵין גֹּלֶה וּבְכֵן לְךָ תַעְלֶה
## 
דַּבֵּר בְּאָזְנַי מָתַי יְמִינִי
עַל אוֹיְבַי תַּעְלֶה וּבְכֵן לְךָ תַעְלֶה
## 
הָעִיר לְרֹדֶם חַדֵּשׁ כְּקֶדֶם
הוֹד עָם אֲשֶׁר יִשְׁלֶה וּבְכֵן לְךָ תַעְלֶה.
## 
הָטְבַּע בְּחֶטְאוֹ עַד כִּי כְלָאוֹ
פִּשְׁעוֹ בְּבוֹר כֶּלֶא וּבְכֵן לְךָ תַעְלֶה
## 
לָכֵן בְּשִׁבְיוֹ יוֹדֶה בְּמִרְיוֹ
עַיִן לְךָ יִדְלֶה וּבְכֵן לְךָ תַעְלֶה
## 
וּבְשִׁיר יְהֹודְךָ כִּי מִכְּבוֹדְךָ
עוֹלָמְךָ מָלֵא וּבְכֵן לְךָ תַעְלֶה
## 
יֵטִיב בְּרַחְשׁוֹ קָדוֹשׁ בְּשַׁלְּשׁוֹ
לְךָ צוּר עֲשׂה פֶלֶא וּבְכֵן לְךָ תַעְלֶה.
## 
## 
אָמַר אוֹיֵב אֶרְדֹּף כְּאַרְיֵה וְאֶחְטֹף
וְאַשִּׂיג כְּשִׁבֹּלֶת וְאֶשְׁטֹף
וְאֵשׁ קְרָב אַדְלֵק
לְבֶן אֲגָג וַעֲמָלֵק אֲחַלֵק שָׁלָל
## 
וַיֹאמֶר יְיָ בִּי נִשְׁבַּעְתִּי
אִם אֶעֱקֹר אֲשֶׁר נָטַעְתִּי
פָּנוּ דֶרֶך וְסֹלּוּ
כִּי שׂוֹלֲלֵיכֶם תָּשֹׁלּוּ וְעַתָּה לַשּׁלָל
## 
אָמַר אוֹיֵב גָזַרְתִּי בַּחֹדֶשׁ אֲדָר
לִכְרוֹת פְּרִי עֵץ הָדָר
כִּי מִי יַעֲרֹךְ אֵלַי בְּכֹחַ
וְאֵיךְ מַלְקוֹחַ יֻקַּח מִגִּבּוֹר
## 
וַיֹאמֶר יְיָ דָּרַכְתִּי קֶשֶׁת
לְעֹבְדֵי הַבֹּשֶׁת
וְעֵינַי עַל צֹאנִי אֶפְקַח
גַּם שְׁבִי גִּבּוֹר יֻקַּח
מַה תִּתְהַלֵּל בְּרָעָה הַגִּבּוֹר
## 
אָמַר אוֹיֵב הִנֵּה עַם מְפֹרָד וּמְפֻזָּר
וּמִכִּסֵא מְלוּכָה נִגְזָר
בָּשֵׁל קָצִיר
וְיָבַשׁ חָצִיר לְכוּ וְנַכְחִידֵם מִגּוֹי
## 
וַיֹאמֶר יְיָ וְאִם לֹא בְּרִיתִי יוֹמָם וָלַיְלָה
וְעַמּוּדֵי אֶרֶץ תִּכַּנְתִּי סֶלָה
כֵּן בְּרִיתִי עִם בָּנַי
לְבַל יִכָּרְתוּ מִלְפָנַי מִהְיוֹת גוֹי
## 
אָמַר אוֹיֵב זְעוּמַת בַּעְלָהּ
גְּרוּשַׁת אָהֳלָהּ
הָכִינוּ שְׁלָחִים
מִרְקוּ הָרְמָחִים
כִּי אֵין גֹּאֵל
לִבְתוּלַת יִשְׂרָאֵל נָפְלָה לֹא תוֹסִיף קוּם
## 
וַיֹּאמֶר יְיָ חַי אֲנִי נִשְׁבַּעְתִּי
שְׁאוֹנְכֶם שָׁמַעְתִּי
וּמִמַּעַל אֶקְרָא עַל שֹׁכְנֵי עָפָר
עֻצוּ עֵצָה וְתֻפָר דַּבְּרוּ דָּבָר וְלֹא יָקוּם
## 
אָמַר אוֹיֵב טֶבַח אָכִין וְאַקְדִּישׁ קְרֻאַי
לְאַלְפֵי יְהוּדָה שְׂנֻאָי
כִּי הִנֵּה פִסְלִי
יַעֲזָר לִי וְאַיֵּה אֱלֹהֵיהֶם
וַיֹּאמֶר יְיָ יָדַעְתִּי צְפוּן חֻבָּם
וּטְמוּן לִבָּם
כִּי לֹא מַחְשְׁבוֹתַי מַחְשְׁבוֹתֵיהֶם
וְלֹא דְרָכַי דַּרְכֵיהֶם יִפְּלוּ מִמֹּעֲצוֹתיהֶם
## 
אָמַר אוֹיֵב כַּמָּה תִבְטְחוּ עַל שֶׁקֶר
וְשׁוֹט שׁוֹטֵף בּטֶרֶם בֹּקֶר
אַיֵּה אֱלֹהֵיכֶם
יָקוּמוּ וְיַעְזְרֻכֶם
יְהִי עֲלֵיכֶם סִתְרָה
עַל מִי תָּנוּסוּ לְעֶזְרָה וְאָנָה תַעַזְבוּ כְבוֹדְכֶם
## 
וַיֹאמֶר יְיָ לָכֵן חַכּוּ לִי
לְיוֹם אַרְבֶּה חֵילִי
וּבֹגְדִים יִבְלוּ כְּבֶגֶד
וְאַתֶּם תַּעַמְדוּ מִנֶּגֶד יְיָ יִלָּחֵם לָכֶם
## 
אָמַר אוֹיֵב מַה יִפְעַל אֵל
לְגוֹלַת אֲרִיֵאל
כִּי כְפֶשַׂע בֵּינָם וּבֵין הַמָּוֶת
וְיֹאבְדוּ בְּאֶרֶץ צַלְמָוֶת וְאַיֵּה כָל נִפְלְאוֹתָיו
## 
וַיֹּאמֶר יְיָ נָתַתִּי רוֹזְנִים לְאַיִן
וּתְשׁוּעָתִי כְּהֶרֶף עָיִן
וְחֵלֶק רַע אֲחַלֵּק
לְבֶן אֲגָג וַעֲמָלֵק
הַצִּיבוּ לְפָנָיו מִזְבֵּחַ
הָכִינוּ לְבָנָיו מַטְבֵּחַ בַּעֲוֹן אֲבוֹתָיו
## 
אָמַר אוֹיֵב סְפָרַי קִדַּמְתִּי
וּנְדָרַי שִׁלַּמְתִּי
בָּךְ שְׁאֵרִית יַעֲקֹב לְכַלּוֹתֵךְ
אֲנוּשָׁה נַחְלָה מַכָּתֵךְ רְפֻאוֹת תְּעָלָה אֵין לָךְ
## 
וַיֹּאמֶר יְיָ עַל אֵלֶּה לֹא אֶתְאַפַּק
וְעַל מַרְכְּבוֹת יְשׁוּעָה אֶתְרַפָּק
אַל תִּירָא יַעֲקֹב עַבְדִּי
מֵאִתְּךָ לֹא יָמוּשׁ חַסְדִּי אָנֹכִי מָגֵן לָךְ.
## 
## 
צוֹרֲרִי פָּקַד עָלַי מַלְאֲכֵי חֲמָתוֹ וְקִצְפּוֹ
וְצוּרִי צִוָּה מַלְאֲכֵי רַחֲמִים לְבַל יַשְׁחִית וְהִרְבָּה
לְהָשִׁיב אַפּוֹ
## 
צוֹרֲרִי קָרָא עָלַי מוֹעֵד וְעִתֵּד מַלְאֲכֵי מָוֶת בִּכְלֵי מִלְחַמְתּוֹ
וְצוּרִי רָכַב עַל כְּרוּב יֶשַׁע וְשָׂם בַּעֲדִי צִנָּה
וְסוֹחֵרָה אֲמִתּוֹ
## 
צוֹרֲרִי שָׁלַח מָלְאָכָיו אֶפְעֶה וְשָׂרָף מְעוֹפֵף
וְצוּרִי תָּמַךְ יְמִינִי בְּרָכְבוֹ עַל כְּנַף שָׂרָף
בִּשְׂתַּיִם יְעוֹפֵף.
## 
## 
יְעוֹפֵף בִּשְׁתַּיִם וּבִשְׁתַּיִם יְכַסֶּה פָנָיו וּבִשְׁתַּיִם יְכַסֶּה רַגְלָיו
## 
הֲמוֹנִים הֲמוֹנִים מַכְנִיסֵי תַחֲנוּנִים פְּנֵי אֲדֹנֵי הָאֲדֹנִים
וְכָל צְבָא זְבֻלָיו עֹמְדִים עָלָיו
## 
וַיֹּאמְרוּ חוּסָה עַל אֹם עֲמוּסָה נְתַתָּהּ לִמְשִׁיסָה
וּגְעַר בְסוֹרֵר וְהָשֵׁב לְצוֹרֵר כִּפְרִי מַעֲלָלָיו
## 
דַהֲרוֹת אֶרְאֶלִּים חֲיָלִים חֲיָלִים זֶה אֶל זֶה שֹׁאֲלִים
וְלִדְבַר אֵל יָחוּשׁוּ מִפִּיהֶם לֹא יָמוּשׁוּ מַהֲלָלָיו
## 
הַיּוֹם זֶרַע קֹדֶשׁ יַקְדִּישׁוּהוּ בְּסוֹד שַׂרְפֵי קֹדֶשׁ וְשֹׁאֲלִים
זֶה אֶל זֶה כְּאֶרְאֶלָּיו וּכְרוּבָיו אֵל נַעֲרָץ בְּסוֹד קְדוֹשִׁים
רַבָּה וְנֹורָא עַל כָּל סְבִיבָיו.
## 
## 
## יום רכב: (294)
יוֹם רָכַב עַל עָב קַל צוּרִי וְנִלְחַם בְּצָרָי
יוֹם דָּחוּנִי לִנְפֹּל נֶהְפְּכוּ עָלַי צִירַי
לוּלֵי אֱלֹהֵי אָבִי בִּרְדֹף אוֹיְבָי אַחֲרַי
כִּמְעַט נָטָיוּ רַגְלָי כְּאַיִן שֻׁפְּכוּ אֲשֻׁרָי
## 
## 
הִתְיַעֲצוּ שְׁנֵי אֲרָיוֹת לִטְרוֹף דַּלַּת שֵׂיוֹת
אָמְרוּ כִּי אֵין עוֹזֵר לַסּוֹעֲרוֹת הָעֲנִיּוֹת
וְלֹא זָכְרוּ הַמִּגְדָּל הַבָּנוּי לְתַלְפִּיּוֹת
מִגְדַּל עֹז שֵׁם יְיָ לִי וְחֶרֶב פִּיפִיּוֹת
וְחוֹמַת אֵשׁ סְבִיבוֹתַי נֶגֶד פְּרִיצֵי חַיּוֹת
יָעֲצוּ עֵצָה וְגָזְרוּ וַעֲצַת שׁוֹכֵן עֲלִיּוֹת
קָרַע אֶת סִפְרֵיהֶם וַיַּחְתֹּם אֶת סְפָרַי. 
## 
## 
וְהֵם כָּרְעוּ וְנָפָלוּ וַאֲנִי הִתְעוֹדַדְתִּי
וְאִם פְּלָאִים יָרַדְתִּי וּמֵחֵיק אָב נִפְרַדְתִּי
רַחֲמָיו לֹא עֲזָבוּנִי כַּאֲשֶׁר הִתְנוֹדַדְתִּי
וּבְקוּם עָלַי אָדָם וְכִמְעַט קָט אָבַדְתִּי
מִמָּוֶת הֶעֱלַנִי יוֹם אֶל שְׁאוֹל יָרַדְתִּי
עַל יִחַלְתִּיהוּ וְעַל תִּקְוָה שָׁקַדְתִּי
לְהָעִיר רוּחַ קִנְאָה וַתַּבֵּט עֵינִי בְּשׁוּרָי.
## 
## 
דַּלִּים אֲשֶׁר יַזְכִּירוּ נִסִּים הָרִאשׁוֹנִים
וּתְשׁוּעוֹת יוֹדִיעוּ הָאָבוֹת לַבָּנִים
יֵאָנְחוּ בְּמַר נֶפֶשׁ בִּידֵי מֹכְרִים וְקוֹנִים
לֵאמֹר אַיֵּה פְּלָאִים אֲשֶׁר נַעֲשׂוּ מִלְּפָנִים
וְצָפוּ עֲלֵיהֶם נְחָלִים מִמַּיִם זֵידוֹנִים
וְהִכּוּם וּצְרָרוּם הֵם זוּלָתְךָ אֲדוֹנִים
וַאֲרָיוֹת הִדִּיחוּ אֶת שְׁאֵרִית עֲדָרַי.
## 
## 
הָרֵם יְמִינְךָ כְּמֵאָז לִגְנֹן עַל דַּלֶּיךָ
מַחֲזִיקִים בִּבְרִיתְךָ וַהֲרוּגִים עָלֶיךָ
וּמִתּוֹךְ בּוֹר דַּלּוּתָם יִתָּמְכוּ בְּחֶבְלְךָ
וְעֵת צָרָה כִּי תִּקְרַב מְנוּסָתָם אֵלֶיךָ
כִּי לֹא יֵלְכוּ רֵיקָם הָעָם מְיַחֲלֶיךָ
הֲשִׁיבֵנוּ וְנָשׁוּבָה אֶל קְדוֹשׁ הֵיכָלֶיךָ
וְהָאֵר כְּשֶׁמֶשׁ מְאוֹרָי וְחַדֵּשׁ כְּנֶשֶׁר נְעוּרָי.
## 
## 
## יי אויב: (296)
יְיָ אוֹיֵב גָּבַר עַל עַם קָדוֹשׁ וְנָבָר בִּימֵי אֲחַשְׁוֵרוֹשׁ
נוֹעֲדוּ יַחְדָּיו לְתַקֵּן נַעַר וְזָקֵן וּמְשַׂנְּאֶיךָ נָשְׂאוּ רֹאשׁ
יוֹם צוֹרֵר הַנִּגְעָל הִרְוָנוּ סַף רַעַל וַיַּשְׁקֵנוּ מֵי רֹאשׁ
הָעוֹנֶה בַּצַּר הֵשִׁיב יָדוֹ עַל צַר וַיֵּלֶךְ אָבֵל וַחֲפוּי רֹאשׁ
דָּרוֹשׁ דָּרַשׁ לְעַמּוֹ בְּרַחֲמִים לְנַחֲמוֹ קוֹרֵא הַדּוֹרוֹת מֵרֹאשׁ
הֵקִים דְּבָרוֹ לָהֶם בִּהְיוֹתָם בָּאָרֶץ אוֹיְבֵיהֶם הָאֵל הַמִּתְנַשֵּׂא לְכֹל לְרֹאשׁ.
## 
## 
## אדון עבדיו: (298)
אָדוֹן עֲבָדָיו הֵרִיץ מִבֵּית עֲבָדִים יוֹם פָּדָם
אֹתָם זֶרֶם עָרִיץ בְּלֶחֶם לַחַם קִדַּם
עֲמָלֵק מֵאָז לְהָרִיץ צְנִינָיו אֶל צִדָּם
וְהוֹלִיד בֵּן פָּרִיץ שֹׁפֵך דָּם
## 
יוֹם נֶשֶׁר לֶאֱכוֹל חָשׁ שִׁפְעַת יוֹנְקֵי שֶׁפַע
גּוֹרָלוֹ בּוֹ כִחַשׁ וְאֵידוֹ צָץ וַיּוֹפַע
בְּדֶרֶךְ אֲבוֹתָיו נִּחַשׁ וּפֹעַל כֻּלָּם אָפַע
כִּי מִשֹׁרֶשׁ נָחָשׁ יֵצֵא צֶפַע
## 
הָמָן וּמַלְכּוֹ כְּאֶחָד יָעֲצוּ חֶרֶב לְעוֹפֵף
לוּלֵי חַסְדֵי אֵל אֲשֶׁר בְּצִלּוֹ אֶסְתּוֹפֵף
בֶּן אֲגַג וַעֲמָלֵק בַּרְזֶל עָלַי נוּפֵף
מֵהֶם אֶפְעֶה וְשָׁרָף מְעוֹפֵף
## 
וּמִתְעַתְּדִים לְשָׁרֵשׁ פְּלִיטִים בְּצוּרָם יֶחְסָיוּן
אָמְרוּ אֶלֹהִים עזבם וְהִנָּם לְשֹׁדְדִים יִשְלָיוּן
וְאֵל נָטָה יָדוֹ עַל מִתְיָעֲצִים יֶהֱמָיוּן
וְכָשֵל עוֹזֵר וְנָפַל עָזֻר וְיַחְדָּיו כֻּלָּם יִכְלָיוּן
## 
דְרוֹר מָצְאָה דְרוֹרִי וּמִמַלְכֹּדֶת פַּחוֹ יָצְאָה
וְטֶרֶם גַּעַת מַכָּה הִקְדִּים גֹּאֲלָה רְפוּאָה
פָּנָה אֶל תַעֲנִיתָהּ וּמִכִּסֵא רַחֲמִים קְרָאָהּ
מִנְעִי רַגְלֵך מִיָּחַף וּגְרוֹנֵךְ מִצִּמְאָה
## 
הֶחָסֹן שָׂם לִנְעֹרֶת בְּשׂוּמוֹ עַל צַר אֲנָךְ
וְהֵעִיר רוּחַ בְּכֹרוֹ הִנֵּה אֶלֹהִים מָגִּנָךְ
בָּכוֹ לֹא תִבְכֶּה לִזְעוֹק מִמְּעֲנָּךְ
חָנוֹן יָחְנְךָ לְקוֹל זַעֲקֶךָ כְּשָׁמְעָתוֹ עָנָךְ
## 
## 
## צרי טבח: (300)
צָרַי טֶבַח הֵכִינוּ וַיֹאמְרוּ זֹאת קִוִינוּ
לוּלֵי צוּר בּוֹ חָסִינוּ אֲשֶר בַּחֲסָדָיו נִפְלִינוּ
כִּמְעַט כִּסְדֹם הָיִינוּ לַעֲמֹרָה דָּמִינוּ
## 
יוֹם צָמַח סִלּוֹן מַמְאִיר צָמַח כְּנֶגְדּוֹ בֶּן יָאִיר
הָיְתָה סִּיבָּה לִי לְהַשְׁאִיר פְּלֵיטָה וַאָפֵלָה לְהָאִיר
וְלָכֵן שִׁמְךָ בְּשִׁיר נַפְאִיר וּלְךָ אֱלֹהִים הוֹדִינוּ
## 
דָּרַךְ כּוֹכָב אִישׁ יְמִינִי בּוֹ אִמַּצְתָּ יַד יְמִינִי
הוּסַר סִרְפַּד מֵהֲמוֹנִי וְעָלְתָה הֲדַסָּה תּוֹךְ שָׁרוֹנִי
הֹמִים אָז לִשְׁבֹּר גְאוֹנִי לִשְׁמֻעָתִי הֶאֱמִינוּ
## 
לִי הִדָּרֵשׁ צוּר בְּצָעֳקִי וְאֵזוֹר שׂמְחָה שִׂים שַׂקִי
וְהַעֲלֵה לְהַרְאוֹת אוֹר צִדְקִי אֵת כּוֹכְבֵי נֶשֶף חִשְׁקִי
יוֹם יִמָּלֵא בְּךָ שִׂפְקִי אָז יִמָּלֵא שְׂחוֹק פִּינוּ
## 
## 
## אזכרה פלאי: (301)
וַיְהִי בִּימֵי אֲחַשְׁוֵרוֹשׁ
## 
## 
אֶזְכְּרָה פִּלְאֵי צוּר אֲשֶׁר מִלְּפָנִים
וְנִסָּיו אֲשֶׁר עָשָׂה עִמִּי בְּכָל זְמַנִּים
לְפִי רֹב הַשָּׁנִים
## 
## 
נֶגֶד אֲבוֹתָי הִרְבָּה מוֹפְתָיו
וְעִמִּי בְּכָל עֵת יְחַדֵּשׁ נִפְלְאוֹתָיו
אֲשֶׁר שָׂם בְּמִצְרַיִם אֹתוֹתָיו
## 
## 
יָקְרוּ וְרַבּוּ כְּכוֹכְבֵי גְּבוֹהַי 
וַיֵּאוֹרוּ כִּמְאוֹרֵי נְגוֹהַי
רַבּוֹת עָשִׂיתָ אַתָּה יְיָ אֱלֹהַי
## 
## 
עַמִּי בְּקוֹל רָם שִׁירוּ
אֹדוֹת יוֹם זֶה הַזְכִּירוּ
פִּצְחוּ וְרַנְּנוּ וְזַמֵּרוּ
## 
## 
אָעִירָה מִלִּים נְכוֹחִים בְּלִי דֹּפִי
יַעֲרֹף כַּמָּטָר לִקְחִי בְּרֹב יֹפִי
בְּצֶדֶק כֹּל אִמְרֵי פִּי
## 
## 
אַנְעִים כַּיּוֹם מַהֲלָלִי 
וְיֶעֱרַב שִׂיחִי פְּנֵי מַלְכִּי וְאֵלִי
בָּרוּךְ יְיָ כִּי הִפְלִיא חַסְדּוֹ לִי
## 
## 
אַאֲדִיר וְאַגְבִּיר שִׁירוֹתַי
וְנֹעַם הֶגְיוֹנִי וְרֹן תְּהִלּוֹתַי
לַמְנַצֵּחַ בִּנְגִינוֹתָי. 
## 
## 
אָז בְּקוּם מֶלֶךְ רָב, בְּהִגָּלוֹת
יְקַר גְּדֻלָּתוֹ, הִפְלִיא עֲלִילוֹת 
הַמַּסּוֹת הַגְּדֹלוֹת
## 
## 
הָרַג וַשְׁתִּי וְגִדַּל אֲגָגִי בְּשֶׁלִּי
כָּל אֵלֶּה וְעַל יָדִי וּבִגְלָלִי
מֵרָחוֹק יְיָ נִרְאָה לִי
## 
## 
גַּם בִּקְצֹף בִּגְתָן וָתֶרֶשׁ הָיְתָה
רְפוּאָה קֹדֶם לְמַכָּה וִישׁוּעָתָה
לְפַתֵּחַ בְּנֵי תְּמוּתָה
## 
## 
גִּדַּל אֶת הָמָן וַיְנַשְּׂאֵהוּ 
וּמֵעַל כָּל הַשָּׂרִים נְתָנָהוּ
וְלֹא יָדַע כִּי בְנַפְשׁוֹ הוּא
## 
## 
הִגְבִּיר כְּבוֹדוֹ לִמְאֹד וּמַעֲלָתוֹ
מִמֶּנּוּ מִשְׁפָּטוֹ וּשְׂאֵתוֹ
שָׂמוֹ אָדוֹן לְבֵיתוֹ
## 
## 
וּבֵין שָׂרִים לֹא נִמְנָה
וְהַגְּדֻלָּה הַזֹּאת לֹא קָנָה
וְאַחֲרִיתָהּ מָרָה כְּלַעֲנָה
## 
## 
הַגֶּפֶן אֲשֶׁר הוּקַם עָל 
דִּמָּה לְהַשְׁקוֹת כּוֹס רַעַל
וְיִפּוֹל בְּשַׁחַת יִפְעַל.
## 
## 
## אודה יי: (304)
אוֹדֶה אֲדֹנָי עֵל כִּי טֹבוֹת גְמָלָנוּ
בְּקוּם עָלֵינוּ צָרִים אֲשֶׁר דִּמּוּ לָנוּ
גַּם אֲגָגִי חָשַׁב לְאַבְּדֵנוּ וְכִמְעַט כִּלָנוּ
לוּלֵא אֲדֹנָי שֶׁהָיָה לָנוּ
## 
דִבֶּר לְהַשְׁמִיד וּלְאַבֵּד קְהָלֵנוּ
הִפִּיל פּוּר גּוֹרָל וּמְנָת כּוֹסוֹ עָלֵינוּ
זֶרַע מְרֵעִים נוֹעֲצוּ לְכַלּוֹת כָּל הֲמוֹנֵנוּ
אֲזַי חַיִּים בְּלָעוּנוּ בְּחֲרוֹת אַפָּם בַּנוּ
## 
חַנּוּן חָמַל וְהִקְדִּים לִשְׁקָלָיו שְׁקָלֵינוּ
טָהוֹר הֵפֵר עֲצָתוֹ וּכְמִקֶּדֶם גְאָלָנוּ
מֵאֵת אֲדֹנָי הָיְתָה זֹאת לָנוּ
אֲזַי הַמַּיִם שְׁטָפוּנִי נַחַלָה עָבַר עַל נַפְשֵׁנוּ
## כרך ב': 
## אני קטן: (313)
אֲנִי קָטֹן מְאֹד מִן הַחֲסָדִים
וְנָקֵל מִהְיוֹת עֶבֶד עֲבָדִים
בְּמִבְחַנַּי תְּשׁוּעָתְךָ לְעֵינָי
וְנִסֶּיךָ לְנִסְיוֹנַי עֲתִידִים
גְּמוּלוֹת חַסְדְּךָ אַלְפֵי רְבָבוֹת
וְתַגְמוּלִי שְׁבָחַי לָךְ אֲחָדִים
דְּבָרַי מֵהָגוֹת חַסְדָּךְ יְגֵעִים
וְיָדִי מִפְּרֹשׂ נֶגְדָּךְ כְּבֵדִים
הֲכִי אַשְׁרֵי אֱנוֹשׁ יוּכַל לְעָבְדָּךְ
כְּמַלְאָכִים יְשָׁרְתוּךָ תְּמִידִים
וּכִמְרוֹמִים אֲשֶׁר אַלְפֵי פְעָמִים
לְךָ מִשְׁתַּחֲוִים כָּל יוֹם וּמוֹדִים.
## 
## 
## הקבצו ושמעו: (314)
הִקָּבְצוּ וְשִׁמְעוּ בְּנֵי יַעֲקֹב דַּת יוֹצֶרְכֶם 
לְחֻקּוֹתָיו וּלְתוֹרוֹתָיו הַטּוּ הַיּוֹם אָזְנְכֶם
כִּי לְעָבְדוֹ וּלְאָהֳבוֹ אַתֶּם נִצָּבִים הַיּוֹם כֻּלְּכֶם
רָאשֵׁיכֶם שִׁבְטֵיכֶם זִקְנֵיכֶם וְשֹׁטְרֵיכֶם
## 
## 
אַבִּיעָה חִידוֹת מִנִּי קֶדֶם אָז נִפְלְאוּ
אֲסַפְּרָה גְּבוּרוֹתָיו בְּגוֹי עַם קָדוֹשׁ נִקְרְאוּ
חִישׁ יְחַדֵּשׁ לָכֶם אוֹתוֹתָיו וְנִסָּיו כְּחוֹזִים נִבְּאוּ
הָרִאשׁוֹנוֹת הִנֵּה בָּאוּ.
## 
## 
## אשאלה רשיון: (315)
אֶשְׁאֲלָה רִשְׁיוֹן שׁוֹכֵן אַפַּדְנֵי מְרוֹמִים
אֲבָאֵר הַיּוֹם הִלְכוֹת פֶּסַח הַנְּעִימִים
אֲשֶׁר בֵּאֲרוּ רַבּוֹתֵינוּ בְּיֹשֶׁר וּבְתָמִים
וְהַמָּה חֲכָמִים מְחֻכָּמִים
## 
## 
בְּיֶרַח צֵאת כַּנַּת אֵל מִיָּד חַמְסָן
בְּהַכּוֹתוֹ רֵאשִׁית כֹּל בְּכוֹרֵי אַנְסָן
בּוֹ הִפְלִיא עֲלִילוֹת וַיָּרֶם קֶרֶן נִסָּן
בַּחֹדֶשׁ הָרִאשׁוֹן הוּא חֹדֶשׁ נִיסָן
## 
## 
גֶּזַע עַם הַקֹּדֶשׁ הִזְהִיר בְּנֹעַם הַזְהָרוֹת
גְּלֵה אָזְנְךָ וְתִהְיֶינָה מַצּוֹת פֶּסַח שְׁמוּרוֹת
גַּם הִזָּהֵר לְבָרֵךְ עַל בִּעוּר חָמֵץ לַנֶּאֱזָר בִּגְבוּרוֹת
בְּהַעֲלֹתְךָ אֶת הַנֵּרוֹת
## 
## 
דְּבָרוֹ שְׁמֹר אֲשֶׁר בְּכֶתֶם לֹא יְסֻלֶּה
דָּת בִּעוּר חָמֵץ לְאוֹר הַנֵּר עַד כַּלֵּה
דַּע וְהִזָּהֵר וּבִלְעֲדֵי אוֹר הַנֵּר לֹא לְאוֹר חַמָּה וּלְבָנָה וַאֲבוּקָה הֶחָמֵץ אַל תְּגַלֶּה
לֹא בָחַר יְיָ בָּאֵלֶּה
## 
## 
הֵן אִם שִׁיַּרְתָּ כִּכְּרוֹת לֶחֶם בְּמִנְיָן אֲצוּלוֹת
הוֹרוּ אִם חָסֵר מֵהֶן כְּלוּם שֶׁמָּא מִפִּי שֶׁרֶץ אֲכוּלוֹת 
הֵם אָמְרוּ לִבְדֹּק שֵׁנִית וּמִסְתָּרִים לְגַלּוֹת
הָשֵׁב יָדְךָ כְּבוֹצֵר עַל סַלְסִלּוֹת
## 
## 
וְאִם מָצָא פַּת בְּפֶסַח חָג מְחוֹלַת מַחֲנַיִם
וְהוּא שֶׁכְּבָר בִּטֵּל בְּלִבּוֹ אֲשֶׁר לֹא רָאָה בְּעַפְעַפַּיִם
וְאֵינוֹ נֶעֱנַשׁ כִּי רָאָה תָּם לְבָבוֹ שׁוֹכֵן שָׁמַיִם
כִּי הָאָדָם יִרְאֶה לַעֵינַיִם
## 
## 
זָוִיּוֹת חָצֵר וְאֶמְצָעִיִּים וְגַג יָצִיעַ וְרֶפֶת וְלוּלִים וּמַתְבֵּן וְאוֹצְרוֹת יַיִן וְשֶׁמֶן חַכְמֵי עַם נְדָבוֹת
זָהֲרוּ לְבָדְקָם וּבָתֵּי עֵצִים וְדָגִים וְדוֹנַג וּמֶלַח וּתְמָרִים תִּבְדֹּק בְּצִוּוּי תּוֹכֵן לִבּוֹת
זוּלָתִי חֹרִים עֶלְיוֹנִים שֶׁגָּבְהוּ וְתַחְתּוֹנִים שֶׁעָמְקוּ וּלְבָדְקָם אֵינָם קְרוֹבוֹת
וְחָשְׁכוּ הָרוֹאוֹת בַּאֲרֻבּוֹת
## 
## 
חָצֵר תּוֹכוֹ אֵין אַתָּה צָרִיךְ לִבְדֹּק וְהָאֵל יָגֵן בַּעַדְךָ
חֹר שֶׁבֵּינְךָ לַאֲרַמַּאי אַל תִּבְדֹּק שֶׁמָּא בִּכְשָׁפִים יַחְשָׁדְךָ
חֹר שֶׁבֵּינְךָ לְיִשְׂרָאֵל צִוּוּ תַּלְמִידֵי חֲסִידֶיךָ 
וְעָשִׂיתָ לוֹ כַּאֲשֶׁר תִּמְצָא יָדְךָ
## 
## 
טְהוֹרִים אָמְרוּ אִם נָפַל מַפֹּלֶת עַל חָמֵץ וִיכַסֶּנּוּ
טֶרֶם נִפְלוֹ אִם לֹא בְּדָקוֹ נֶחֱשָׁב כִּמְבֹעָר אֲשֶׁר בָּאֵשׁ תִּשְׂרְפֶנּוּ
טְפָחִים שְׁלוֹשָׁה אֲשֶׁר יוּכַל הַכֶּלֶב לְפַשְׁפֵּשׁ תַּחְפְּשֶׂנּוּ
עָמֹק עָמֹק מִי יִמְצָאֶנּוּ
## 
## 
יִשְּׁרוּ בִּטּוּל חָמֵץ בְּחֹדֶשׁ נִיסָן בְּאַרְבָּעָה עָשָׂר יוֹם
יִפּוּ לֶאֱכֹל כָּל אַרְבַּע וְלִתְלוֹת כָּל חָמֵשׁ וְלִשְׂרֹף בִּתְחִלַּת שֵׁשׁ לְהַמְצִיאָם פִּדְיוֹם
יְמַהֲרוּ בִּשְׁבִיל יוֹם הַמְּעֻנָּן שֶׁמָּא יֶחֶטְאוּ לְנוֹרָא וְאָיֹם
וְהִתְמַהְמְהוּ עַד נְטוֹת הַיּוֹם
## 
## 
כְּשֶׁתֵּצֵא לַדֶּרֶךְ אִם קֹדֶם הַפֶּסַח שְׁלֹשִׁים יוֹם וְתִנְעֹל בָּתֶּיךָ וְתִכְלָאֵם
כָּךְ אָמְרוּ שֶׁאַתָּה חַיָּב לְבַעֲרָם וּבְהִלְכוֹת פֶּסַח תִּקְרָאֵם
כָל שְׂאֹר וְכָל דְּבַשׁ שֶׁבְּיָדְךָ בַּיָּם תָּטִיל אוֹ בַּמִּדְבָּר תְּאַבֵּד וּבִרְשׁוּתְךָ אַל תִּרְאֵם
תִּזְרֵם וְרוּחַ תִּשָּׂאֵם
## 
## 
לָוָה עַל חֲמֵצוֹ מִגּוֹי אִם הִרְהִינוּ אֶצְלוֹ אַחַר הַפֶּסַח מֻתָּר בַּהֲנָאָה 
לַעֲשׂוֹת מְחִצָּה בֵּינֵיהֶם אָמְרוּ לְהַבְדִּילוֹ מֵעָווֹן וְחַטָּאָה
לָהֲגוּ חָמֵץ שֶׁמְּצָאוֹ בְּפֶסַח לְכַסּוֹתוֹ בְּעֵת אוֹתוֹ רָאָה
בְּעַד הַשְּׁאֵרִית הַנִּמְצָאָה
## 
## 
מַצּוֹת פֶּסַח אַל יָלוּשׁוּ בְּיַיִן וְשֶׁמֶן וּדְבָשׁ וְאַל יַשְׁלִים אָדָם תַּאֲוָתוֹ
מִלְּפַלַּח פִּתִּים בְּסִיד הַנָּזִיד הִשָּׁמֵר כְּמִצְוָתוֹ
מֻתָּר לִשְׁרוֹתָם לְנַעַר וְזָקֵן וְחוֹלֶה בַּחֲלוֹתוֹ
בַּעֲבֻר אֲשֶׁר יְבָרֶכְךָ לִפְנֵי מוֹתוֹ
## 
## 
נוֹדַע שֶׁחֹמֶץ הָאֲדוֹמִי וְזִיתוֹם הַמִּצְרִי כְּמַעֲשֵׂה אֶרֶץ מִצְרַיִם
נֶאֶסְרוּ כֻּתָּח הַבַּבְלִי וְשֵׁכָר הַמָּדִי לְזֶרַע יְהוּדָה וְאֶפְרַיִם
נָאֲמוּ שֶׁלֹּא יָלוּשׁוּ מַצָּתָם אֶלָּא בְּמַיָּא דְּבִיתוּ פֶּן יֵחַם עֲלֵיהֶם הַצָּהֳרַיִם
וְהַשֶּׁמֶשׁ זָרְחָה עַל הַמָּיִם
## 
## 
סוֹדִי שִׁמְּרוּ כַּאֲשֶׁר דִּבַּרְתִּי אֲלֵיכֶם
סַכִּינִין וּכְלֵי נְחֹשֶׁת וּבַרְזֶל לְהַגְעִיל בְּרוֹתְחִין וְלִמְרֹק כִּי כֵן נִתְחַיֵּב עֲלֵיכֶם
סוּרוּ מִבֶּצַע וְשִׁבְרוּ כְּלֵי חֶרֶס לְהַרְחִיקָם מֵאָהֳלֵיכֶם
וְעֵינְכֶם אַל תָּחֹס עַל כְּלֵיכֶם
## 
## 
עֵץ פָּארוּר שֶׁשִּׁמֵּשׁ בּוֹ אָדָם כָּל הַשָּׁנָה בְּמַגָּעוֹ
עָלָיו לְהַשְׁלִיךְ מַיִם חַמִּים דִּתְנַן כָּךְ פּוֹלְטוֹ כְּבוֹלְעוֹ
עֲרִיסַת הֶחָמֵץ חֶלְאָתוֹ תִּתֻּם כַּאֲשֶׁר עִלְּעוֹ
וְהוֹצֵאתִי אֶת בִּלְעוֹ
## 
## 
פִּקּוּדֵי חֲכָמִים קַדְמוֹנִים בָּהֶם הִדָּבֵק כַּאֲשֶׁר פֵּרַשְׁתִּי
פֶּסַח בְּלֶחֶם עֹנִי שְׁמֹר כַּאֲשֶׁר הִזְהַרְתִּי
פִּתְחוֹן פֶּה יִהְיֶה לְךָ לֵאמֹר טוֹב לִי כִי עֻנֵּיתִי וּמִפִּי מָנַעְתִּי
מַטְעַמִּים כַּאֲשֶׁר אָהַבְתִּי
## 
## 
צְרִיכוֹת מַצּוֹת שְׁנֵי כֵּלִים מְסַנֶּנֶת וּמְקַטֶּפֶת וּבְיוֹמָם
צִוּוּ שֶׁלֹּא יָלוּשׁוּ לַשֶּׁמֶשׁ פֶּן יֶחְמְצוּ הָעִסּוֹת בְּחֻמָּם
צִוּוּ מַצָּה מֵחֲמֵשֶׁת הַמִּינִים בְּשׂוּמָם
כָּכָה יֹאכְלוּ בְנֵי יִשְׂרָאֵל אֶת לַחְמָם
## 
## 
קָרְאוּ שֶׁיִּתְעַסְּקוּ בָּעִסָּה לָשָׁה וְעוֹרֶכֶת בְּיֹפִי וּמַכְלוּל
קָטָן וְחֵרֵשׁ וְשׁוֹטֶה וְגוֹי אַל יָלוּשׁוּ בְּדֹפִי וְחִלּוּל
קִבּוּץ מִי הָעִסּוֹת יִשָּׁפְכוּ בִּמְקוֹם מִדְרוֹן וּמַסְלוּל
הַר גָּבוֹהַּ וְתָלוּל
## 
## 
רָאוּי לִהְיוֹת הָעִסָּה מִשִּׁעוּר אַרְבָּעִים וְשָׁלוֹשׁ בֵּיצִים וְחֹמֶשׁ בֵּיצָה כְּדָת פְּלִילִיָּה
רֵאשִׁית הָעִסָּה לְהַפְרִישׁ שְׁתֵּי חַלּוֹת לִתְרוּמִיָּה
רָחֲשׁוּ שֶׁלֹּא יִלְעֹס אָדָם חִטִּים לָשׂוּם עַל מַכָּתוֹ רְטִיָּה
פֶּצַע וְחַבּוּרָה וּמַכָּה טְרִיָּה
## 
## 
שִׁמְּרוּ שֶׁתִּהְיֶינָה הַנָּשִׁים זְרִיזוֹת כַּאֲנָשִׁים בַּעֲבוֹדָתָם
שִׁעְבּוּד עֳנִי אֲבוֹתֵינוּ לִזְכֹּר בִּהְיוֹתָם תַּחַת יַד מִצְרַיִם וְסִבְלוּתָם
שַׁדַּי לְשַׁבֵּחַ בְּזִכְרֵנוּ אֶת כָּל תְּלָאוֹתָם
וְאֵת כָּל הַקֹּרֹת אֹתָם
## 
## 
תְּבָרֵךְ לְשׁוֹנִי שֶׁהֶחֱיָנוּ וְקִיְּמָנוּ לְאָיֹם וְנוֹרָא
תַּמּוּ לֶאֱכֹל מַצָּה וּמָרוֹר וְלִשְׁתּוֹת שָׁלוֹשׁ כּוֹסוֹת לִזְכִירָה
תְּהִלָּה אֶעֱרֹךְ בָּרְבִיעִי בַּאֲמִירָה טְהוֹרָה
כּוֹס יְשׁוּעוֹת אֶשָּׂא וּבְשֵׁם יְיָ אֶקְרָא
## 
## 
אָסוּר לֶאֱכֹל כְּלוּם אַחַר כּוֹס הַהַלֵּל כְּמִצְוָה צְרוּפָה
נִצְּרָהּ לְבַד אִם תִּמְצָא נַפְשְׁךָ בְּצָמָא שְׁאוּפָה 
יֻתַּן לְךָ מַיִם וְתִשְׁתֶּה לְהָפִיק לְצִמְאוֹנְךָ תְּרוּפָה
מַיִם קָרִים עַל נֶפֶשׁ עֲיֵפָה
## 
## 
יֹשֶׁר הֲלִיכוֹת וְצֶדֶק דִּבְרֵי הַתּוּשִׁיָּה
הַיּוֹם לָהַגְתִּי וַאֲסַפֵּר יְקָרְךָ בְּנֶפֶשׁ רְצוּיָה 
שׁוֹבְבֵנִי מְהֵרָה וְאָז אֲשׁוֹרֵר לְשִׁמְךָ רַב הָעֲלִילִיָּה
לַמּוֹעֵד הַזֶּה כָּעֵת חַיָּה.
## 
## 
## יעורר נאום: (322)
יְעוֹרֵר נְאוּם חוֹזֶה לִפְדּוֹת הַשְּׁבוּיָה
וְנֹעַם צוּר תֶּחֱזֶה כַּלָּה הַפְּדוּיָה
וְעַם אֶבְיוֹן וְנִבְזֶה יְשׁוֹרֵר לְדָר עֲלִיָּה
לַמּוֹעֵד הַזֶּה כָּעֵת חַיָּה
## 
## 
הוֹד חֵילִי תְּשׁוֹבֵב וְשֹׁד חָלְיִי תְּרַפֵּא
וְרֹב חַסְדֶּךָ תְּסוֹבֵב לְעַם יִשְׁעֶךָ מְצַפֶּה
וְלִקְרַאת צַר תְּיַבֵּב וְיֶחֱלַשׁ וְיִתְרַפֶּה
אֲשֶׁר זִכְרְךָ אֲנוֹבֵב בַּאֲרֶשֶׁת שְׂפַת פֶּה
בְּעֹז יָמִין תְּרַפֵּא גָּדֵר הַדְּחוּיָה
## 
## 
וְכַלָּה לִקְנוֹתָהּ בְּמַאֲמָרְךָ תִּמְהַר
וְתֵבוֹשׁ אוֹיַבְתָּהּ וּלְאוֹרָהּ תִּנְהַר
וְכִימֵי קַדְמָתָהּ בְּחַגֶּיהָ תִּזְהַר
וְתָסִיר קַדְרוּתָהּ וְטֻמְאָתָהּ תִּטְהַר
וּבִגְדֵי אַלְמְנוּתָהּ עִם שִׂמְלַת שִׁבְיָהּ
## 
## 
דָּר גָּבְהֵי מְרוֹמִים חֹן עַל בַּת מֻגְלָה
אֲשֶׁר מִכָּל לְאֻמִּים לְקַחְתָּהּ לִסְגֻלָּה
וְאֶל צִיּוֹן בְּרַחֲמִים תָּשׁוּב כְּבַתְּחִלָּה
וְיֵלְכוּ כָּל יְקוּמִים לְאוֹר זַרְחָהּ וְהִלָּהּ
לְהַרְאוֹת הָעַמִּים וְהַשָּׂרִים אֶת יָפְיָהּ
## 
## 
הַיּוֹם סִדַּרְתִּי מִצְוַת חַג פִּסְחִי
וּלְשִׁמְךָ שַׁרְתִּי בְּנֹעַם רֹן פִּצְחִי
וּמִמְּךָ שִׂבַּרְתִּי לְקַבֵּל אֶת שִׂיחִי
הָעֵת הֶעֱרַפְתִּי כַּמָּטָר לִקְחִי
עֲנֵה כִּי נֶעְתַּרְתִּי וְשִׂיחָתְךָ רְצוּיָה.
## 
## 
## גלילי זבול: (325)
גְּלִילֵי זְבֻל רָאוּ הַדֶּרֶך וְנִבְעֲתוּ
וְגַלֵּי תְּהוֹם שָׁתְקוּ בְּצֵאתְךָ וְנִצְמְתוּ
וְאֵיךְ תַּעֲמֹדְנָה הַנְּפָשׁוֹת בְּסוֹדְךָ
מְקוֹם אֵשׁ מְלַהֶטֶת סְלָעִים וְנִצְּתוּ
אֲבָל יֶאֱמַץ לִבָּם בְּךָ אִם תְּאַמְּצֵם
וְנִלְווּ אֱלֵי רוֹאִים כְּבוֹדְךָ וְשֵׁרְתוּ
וְלָכֶן לְךָ כָּל -הַנְּשָמוֹת מְהַלֲלוֹת
אֱלֹהִים לְךָ נָאווּ תְהִלּוֹת וְיָאֲתוּ.
## 
## 
## יחלו פני: (326)
יְחַלּוּ פְּנֵי אֵל חֲסִידָיו וְיִשְׁאֲלוּ
חֲסָדָיו וְאֶל מַלְקוֹשׁ רְצוֹנוֹ יְיַחֲלוּ
הֲכִי רַחֲמָיו קָרְבוּ וְהוּא רָם וְנַעֲלָה
וְכֵן מַעֲשָׂיו רַבּוּ וְגָדְלוּ וְנַעֲלוּ
וְנִלְאוּ רְאוֹת אוֹרוֹ בְּעֵינָם וְחִפְּשׂוּ
לְבָבָם וְרָאוּ אוֹר כְּבוֹדוֹ וְנִבְהֲלוּ
דְּבָרָיו וּמַלְכוּתוֹ עֲלֵיהֶם יְקַבְּלוּ
וְיִתְהַלֲלוּ בִשְׁמוֹ וְלִשְׁמוֹ יְהַלֲלוּ
הֲדָרוֹ וְתִפְאַרְתּוֹ יְחַוּוּ וְיַשְׁמְעוּ
וּבִנְעִים גְּרוֹנֵיהֶם גְּבוּרוֹת יְמַלֲלוּ.
## 
## 
## ידידי השכחת: (327)
יְדִידִי הֲשָׁכַחְתָּ חֲנֹתְךָ בְּבֵין שָׁדַי
וְלָמָּה מְכַרְתַּנִי צְמִיתֻת לְמַעְבִדָי
הֲלֹא אָז בְּאֶרֶץ לֹא זְרוּעָה רְדַפְתִּיךָ
וְשֵׂעִיר וְהַר פָּארָן וְסִינַי וְסִין עֵדָי
וְהָיוּ לְךָ דּוֹדַי וְהָיָה רְצוֹנְךָ בִּי
וְאֵיךְ תַּחֲלֹק עַתָּה כְּבוֹדִי לְבִלְעָדָי
דְּחוּיָה אֱלֵי שֵׂעִיר הֲדוּפָה עֲדֵי קֵדָר
בְּחוּנָה בְּכוּר יָוָן מְעֻנָּה בְּעֹל מָדָי
הֲיֵשׁ בִּלְתְּךָ גֹּאֵל וּבִלְתִּי אֲסִיר תִּקְוָה
תְּנָה-עֻזְּךָ לִי כִּי לְךָ אֶתְּנָה דוֹדָי.
## 
## 
## יקרו נסיך: (328)
יָקְרוּ נִסֶּיךָ לְאֹם בְּךָ נוֹשָׁעַת
נִפְלָאִים מַעֲשֶׂיךָ וְנַפְשִׁי יֹדָעַת
## 
הַאֱנוֹשׁ יַשְׂכִּילְךָ וְהוּא בְחָכְמָה בָּעַר
אוֹ יְחַו מַהֲלָלְךָ וּפִיו לְנֶגְדְּךָ יִפְעַר
בְּמַהֲלָלֵי שְׁבִילְךָ מִזָקֵן וְנַעַר
נִפְלָא כִּי נִבְעַר אָדָם מִדָּעַת
## 
וּמִי יְסַפֵּר תְּחִלָּה וְסוֹף לְךָ צוּר אוֹ מִי
יַעֲרֹךְ לְךָ תְּהִלָּה צוּר רָאָה גָלְמִי
בִּמְרוֹמֵי מַעְלָה אַף כִּי בַהֲדֹמִי
נִדְמוּ עַמִּי מִבְּלִי הַדָּעַת
## 
דִּמְיוֹן וּתְמוּנָה אֵין לְךָ צוּר נַעֲלָה
אַתְּ מְקוֹר הָאֱמוּנָה לְךָ נָאוָה תְהִלָּה
וְדַעַת וּתְבוּנָה עִמְךָ וּגְדֻלָּה
צוּר וְאַתָּה הַמְלַמֵּד אָדָם דָּעַת
## 
הֵן לְחָלְיִי אֲרֻכָה שְׁלַח צוּר לִי רִפְאוּת
וְחֵמָה נִתָּכָה עַל-צָר בִּמְרִירוּת
לְהוֹצִיא אֹם נְמוּכָה מֵעַבְדֻת לְחֵרוּת
זַמְּרוּ כִּי גֵאוּת עָשָׂה מוּדָעַת.
## 
## 
## שם אלהים: (329)
שֵׁם אֱלֹהִים אוֹדֶה בְשִׂיחָי אֲשֶׁר בְּיָדוֹ נֶפֶשׁ כָּל-חָי
## 
יַד אֱלוֹהַּ כֹּל רָם וְנַעְלָה
רֹאשׁ לְכָל-סִבָּה וַעֲלִילָה
לַחֲזוֹתוֹ עַיִן כָּלָה
וּמִבְּשָׂרִי לְלִבִּי נִגְלָה
## 
אֶחֱזֶה שַׁדַּי מִנְּתָחָי אֲשֶׁר בְּיָדוֹ נֶפֶשׁ כָּל-חָי
## 
הַמְכוֹנֵן נֶפֶשׁ עֲרוּמָה
בֶּאֱנוֹשׁ מַשְׂכֶּלֶת חֲכָמָה
וּמִמְּאוֹר נֵר שֵׂכֶל וְחָכְמָה
זָהֳרָהּ לָטֹהַר נְעִימָה
## 
בָּהּ שְׁנוֹת יָמַי גַּם יְרָחָי אֲשֶׁר בְּיָדוֹ נֶפֶשׁ כָּל-חָי
## 
וַעֲלוֹת לִיסוֹדָהּ תְּאַוֶּה
וְאֶל דּוֹדָהּ כָּל-יוֹם תְּקַוֶּה
וְדֵי הֱיוֹתָהּ בְּקִרְבִּי תְּצַוֶּה
יַעֲרֹף לִקְחִי וַאֲחַוֶּה
## 
מַעֲשֵׂה יוֹצְרָהּ מִשְּׁבָחַי אֲשֶׁר בְּיָדוֹ נֶפֶשׁ כָּל-חָי
## 
דּוֹר לְדוֹר יִחוּדוֹ יְעִידוּן
מַעֲשָׂיו כִּי יִכְלוּן וְיֹאבְדוּן
וְהוּא לְבַדּוֹ יִשְׁאַר וְיָדוּן
עַל-מְתִים בַּסֵּתֶר יְזִידוּן
## 
וּמִזְּבֻל הִשְׁקִיף עַל-אֳרָחָי אֲשֶׁר בְּיָדוֹ נֶפֶשׁ כָּל-חָי
## 
הַט לְעַבְדֶּךָ בֶּן-אֲמָתְךָ
הֵן בְּעָמְדוֹ נֶגֶד עֲדָתְךָ
יוֹם בְּעַד חֶבֶל נַחֲלָתְךָ
אֶעֱטֹף לְךָ בִּבְנֵי בְרִיתְךָ
וַאֲסַפְּרָה שִׁמְךָ לְאֶחָי.
## 
## 
## כל עצמותי: (331)
כָּל עַצְמוֹתַי / תֹּאמַרְנָה: יְיָ,
מִי כָמוֹךָ?
## 
## 
יִצְרִי וִיצוּרַי / מִמָּךְ הָיוּ,
יוֹדוּ אֵבָרַי / כִּי בָךְ חָיוּ,
וּבְמִנְחַת שִׁירַי / לָךְ יֶאְתָיוּ.
וּתְרוּמוֹתַי, / תּוֹדוֹת הֶגְיוֹנַי,
הִקְדִּימוּךָ.
## 
## 
הֵן נִשְׁמַת אַפִּי / מִיָּדֶךָ
וּמְאוֹר עַפְעַפַּי / מֵהוֹדֶךָ,
וַעֲצַת שַׂרְעַפַּי / מִסּוֹדֶךָ,
וּמְזִמּוֹתַי / תָּמִיד מוּל פָּנַי
אוֹת שָׂמוּךָ.
## 
## 
וּבְעֵת שֶׁאֲהָבַי / יִקְרָאוּךָ –
לִבִּי וּקְרָבַי / יִמְצָאוּךָ,
אַךְ לֹא מַחְשָׁבַי / יִשָּׂאוּךָ,
וַחֲלוֹמוֹתַי / וּשְׂעִיף רַעְיוֹנַי
לֹא דִמּוּךָ.
## 
## 
דֶּגֶל הֵקַמְתָּ / לִקְדוֹשֶׁךָ,
גַּם נֵס הֵרַמְתָּ / לִמְבַקְשֶׁיךָ,
כִּי לֹא נֶעְלַמְתָּ / מִדּוֹרְשֶׁיךָ –
אַךְ אַשְׁמוֹתַי / מִנֶּגֶד עֵינַי
הֶעְלִימוּךָ.
## 
## 
הִנֵּה רָאִיתָ / מַשְׂכִּיּוֹתַי
מִיּוֹם בָּנִיתָ / אֶת אָשְׁיוֹתָי,
כִּי אַתְּ קָנִיתָ / אֶת כִּלְיוֹתַי –
תַּעְלוּמוֹתַי / וּסְתוּם חֶבְיוֹנַי
לֹא עֲמָמוּךָ.
## 
## 
## מי כמוך יחיד מקים: (332)
מִי כָּמוֹךָ יָחִיד מֵקִים כּוֹשֵׁל
בְּךָ נִלְאָה כָּל מוֹשֵׁל
אַתָּה מוֹשֵׁל בְּגֵאוּת הַיָּם
## 
## 
## 
## 
מִי כָּמוֹךָ הוֹד קוֹלוֹ עַל מַיִם
וְיָצַר בְּלִי יָדַיִם
צִפּוֹר שָׁמַיִם וּדְגֵי הַיָּם
## 
## 
## 
## 
מִי כָּמוֹךָ וְעוֹלָם וְכָל מַצְפּוּנָיו 
סְדוּרִים וַעֲרוּכִים לְפָנָיו
וְלֹא יִסָּתְרוּ מֵעֵינָיו בְּקַרְקַע הַיָּם
מִי כָּמוֹךְ דְּבָרָיו בְּחָנֵס שָׁלַח
וּמִי יָם לְפָנָיו צָלַח
וְכַנַּת יָמֵינוּ שִׁלַּח קְצִירֶיהָ עַד יָם
## 
## 
## 
## 
מִי כָּמוֹךָ הַשָּׂם בְּיַד נְטוּיָה
מְקוֹם צִי אַדִּיר לְצִיָּה
אַךְ עַל רוֹדְפֶיהָ הָיָה סַעַר גָּדוֹל בַּיָּם
## 
## 
## 
## 
מִי כָּמוֹךָ לְאֻמָּיו לְבַל יִפָּרְדוּ 
אַחֲרָיו כְּצֹאן יָרְדוּ 
כִּי הוּא שָׁאַג וְיֶחְרְדוּ בָּנִים מִיָּם
## 
## 
## 
## 
מִי כָּמוֹךָ וְלִבּוֹת מְיַחֲלָיו הִרְנִין
וְרִחַם עַל אָב וָנִין
וְהָרַג אֶת הַתַּנִּין אֲשֶׁר בַּיָּם
## 
## 
## 
## 
מִי כָּמוֹךָ יְשׁוּרוּן בִּנְפֹל אוֹיְבוֹ
יָשִׁיר בְּשִׂמְחַת לְבָבוֹ
כִּי גָאֹה גָּאָה סוּס וְרֹכְבוֹ רָמָה בַיָּם.
## 
## 
## אלהים מקדם: (334)
אֱלֹהִים מִקֶּדֶם מָלַכְתָּ
וְאָמוֹן בְּהַר קֹדֶשׁ נָסַכְתָּ
עַל בָּמֳתֵי גְּבוּרָה דָּרַכְתָּ
אַתָּה מוֹשֵׁל בְּגֵאוּת הַיָּם
## 
## 
בַּהֲכִינוֹ תֵּבֵל בְּחָכְמָתוֹ
לְהוֹדִיעַ אֶת גְּבוּרָתוֹ
מָחַץ רַהַב בִּתְבוּנָתוֹ
בְּכֹחוֹ רָגַע הַיָּם
## 
## 
גְּבוּרָה שָׁת מְמַדּוֹ 
אֶחָד וְאֵין שֵׁנִי לְנֶגְדּוֹ
נוֹטֶה שָׁמַיִם לְבַדּוֹ 
וְדוֹרֵךְ עַל בָּמֳתֵי יָם
## 
## 
דִּבֵּק תֵּבֵל וְעַל יָמִים יְסָדָהּ
וְעַל בְּלִימָה הֱכִינָהּ וְהֶעֱמִידָהּ
אֲרֻכָּה מֵאֶרֶץ מִדָּה
וּרְחָבָה מִנִּי יָם
## 
## 
הִקְוָה בְּרוּחוֹ הַמַּיִם
וְרָקַע רָקִיעַ בְּלִי יָדַיִם
בְּכוֹחוֹ עָשָׂה אֶת הַשָּׁמַיִם
וְאֶת הָאָרֶץ וְאֶת הַיָּם
## 
## 
וַיְגַלְגֵּל גַּלְגַּל עַל מַעְגָּלָיו
וְחַק עוֹלָם וּמִגְדָּלָיו
וְחָקַק לַיָּם גְּבוּלָיו
זֶה יִהְיֶה לָכֶם גְּבוּל יָם
## 
## 
זִרְמֵי מְצוּלִים הִתְלַכְּדוּ
וְעַל פְּנֵי תֵּבֵל הִתְפָּרְדוּ
וּמִקּוֹל רַעֲמוֹ נֶעֶרְמוּ וְעָמְדוּ
וַיָּסֶךְ בִּדְלָתַיִם יָם
## 
## 
חָקַק וְחָצַב מְסִלּוֹת
וְהֶעֱמִיד צְבָאִים וּמַזָּלוֹת
וְהִשְׁרִיצוּ מֵימֵי מְצוּלוֹת
צִפּוֹר שָׁמַיִם וּדְגֵי הַיָּם
## 
## 
טִפַּח קָרוּץ מֵעֲפָרָיו
וְהֵכִין שְׁבִילֵי אֲשׁוּרָיו
לִשְׁלֹט וְלִמְשֹׁל עַל יְצוּרָיו 
וּמָשְׁלוֹ מִיָּם עַד יָם
## 
## 
יְעָדוֹ בְּצוּרָה מִצְּלָעָיו
לִהְיוֹת עֶזְרוֹ וְשַׁעֲשׁוּעָיו
לִכְבֹּשׁ עוֹף רְקִיעָיו
וְיִרְדּוּ בִּדְגַת הַיָּם
## 
## 
כְּחָטְאוֹ נָעוּ מַעְגָּלָיו
וְנִלְכַּד בְּרֹעַ מַעֲלָלָיו
הִשְׁקִיף צוּר וְנָהַם עָלָיו
בַּיּוֹם הַהוּא כְּנַהֲמַת יָם
## 
## 
לֵצִים מִפְּנֵי אֵל נִסְתָּרוּ
וּמַחְתֶּרֶת בְּעָרְמָתָם חָתְרוּ
הֲלֹא אֵדַע צְפוּנָם אִם יִסָּתְרוּ
מִנֶּגֶד עֵינַי בְּקַרְקַע הַיָּם
## 
## 
מִמַּעֲמַקִּים פְּנֵי אֵל שִׁחַר
הֵן לְגָרְשֵׁנִי הַיּוֹם תִּבְחַר
אֶשָּׂא כַּנְפֵי שַׁחַר 
אֶשְׁכְּנָה בְּאַחֲרִית יָם
## 
## 
נָתַן תֵּבֵל לַמָּס
וַיָּשֶׁת יְקָרָהּ מִרְמָס
כִּי מָלְאָה הָאָרֶץ חָמָס
כַּמַּיִם יְכַסּוּ עַל יָם
## 
## 
שִׂגֵּב תָּמִים וְהוֹשִׁיעוֹ 
וְגָלָה אָזְנוֹ וְהִשְׁמִיעוֹ
רִאשׁוֹן לְכָל אָדָם הוֹדִיעוֹ
דֶּרֶךְ אֳנִיָּה בְלֶב יָם
## 
## 
עֲשׂוֹת שֵׁם נוֹעֲדוּ מַקְהֵלָיו
לַחֲנוֹת דְּגָלִים עָלָיו
וּלְהִקָּבֵץ פְּזוּרִים אֵלָיו
מִמִּזְרָח וּמִמַּעֲרָב מִצָּפוֹן וּמִיָּם
## 
## 
פִּזַּר נִקְבָּצִים וְנִצְמָתוּ
וְכִכְלִי נָפוּץ כֻּתָּתוּ
נִבְהֲלוּ מִפָּנָיו וְנִבְעָתוּ
וְרָעֲשׁוּ מִפָּנָיו דְּגֵי הַיָּם
## 
## 
צַדִּיק בַּבֶּטֶן יְדָעוֹ 
תְּמָכוֹ בִּימִין עֻזּוֹ וְהוֹשִׁיעוּ
בֵּרְכוֹ וְהִרְבָּה זַרְעוֹ
כַּחוֹל אֲשֶׁר עַל שְׂפַת הַיָּם
## 
## 
קָדוֹשׁ קְרָאתוֹ מִמְּרוֹמֶיךָ
אָב הֲמוֹן גּוֹיִים יְהִי שְׁמֶךָ
וִיהִי כַּנָּהָר שְׁלוֹמְךָ
וְצִדְקָתְךָ כְּגַלֵּי הַיָּם
## 
## 
רַבּוּ יְדִידִים וְגָבְרוּ
וּמְשַׁחֲתִים שׁוּחָה כָּרוּ
וַיָּקֻצוּ מִפְּנֵיהֶם וּפְרוּ
בְּנֵי יִשְׂרָאֵל כְּחוֹל הַיָּם
## 
## 
שַׁוְעָתָם גָּדְלָה עַד שְׁחָקִים
וְנַאֲקָתָם נִשְׁמְעָה מִמֶּרְחַקִּים
הִקְשַׁבְתָּ קוֹלָם מִמַּעֲמַקִּים
וְאֶת זַעֲקָתָם שָׁמַעְתָּ עַל הַיָּם
## 
## 
תָּמִים הִנְחִיתָ לְפָנַי
לְשַׁלֵּחַ מֵעַבְדוּת הֲמוֹנַי
עַתָּה אָקוּם יֹאמַר אֲדֹנַי
וְהָרַג אֶת הַתַּנִּין אֲשֶׁר בַּיָּם
## 
## 
יָהִיר עָנָה וְאָמַר 
לִי יְאוֹרִי וְעָלַי מִשְׁמָר
לֹא אֵדְעָה הָאֵל אֲשֶׁר תֹּאמַר 
אֲשֶׁר לוֹ הַיָּם
## 
## 
הַלְּבָבוֹת בְּנִפְלְאוֹתָיו עָמְדוּ
וְאֵיךְ תְּכַחֲשׁוּ הוֹדוּ וּתְכַחֵדוּ
וְהִנֵּה הוּא יִשְׁאַג וְיֶחְרְדוּ
בָּנִים מִיָּם
## 
## 
וַיְנַגַּע פַּרְעֹה בִּנְגָעִים
בִּמְצָרִים גְּדוֹלִים וְרָעִים
הִשְׁחִית יְאוֹרִים בְּדָם וּצְפַרְדְּעִים
וְנִשְּׁתוּ מַיִם מֵהַיָּם
## 
## 
דִּכְּאָם וּשְׁטָפָם וּצְנָפָם
וּבְמַכּוֹת עֲצוּמוֹת נְגָפָם
וּכְשַׁלְּחָם יָצְאוּ לְרָדְפָם
וַיַּשִּׂיגוּ אוֹתָם חֹנִים עַל הַיָּם
## 
## 
הִשְׁקִיף שַׁדַּי מִמְּרוֹמוֹ
וְהִבְדִּיל בֵּין רְחֵקָיו וְעַמּוֹ
נֶעֶרְמוּ מַיִם מִקּוֹל רַעֲמוֹ
קָפְאוּ תְהֹמֹת בְּלֶב יָם
## 
## 
הֶרְאָה נַחַת זְרוֹעוֹ 
לָעָם מְחַכֶּה יִשְׁעוֹ
וְיָרָה בַּיָּם מַרְכְּבוֹת פַּרְעֹה
סוּס וְרֹכְבוֹ רָמָה בַיָּם
## 
## 
שִׁירָה חֲדָשָׁה שׁוֹרְרוּ 
וְאַהֲבָה יְשָׁנָה עוֹרְרוּ
וּבַיַּבָּשָׁה עָבְרוּ
וְאֶת אוֹבֵיהֶם כִּסָּה הַיָּם
## 
## 
בְּעֶבְרָתוֹ נִכְשְׁלוּ מוֹרְדָיו
וּבְהִכָּשְׁלָם נֶעֶזְרוּ יְדִידָיו
נִלְאֶה לְהוֹדוֹת עַל חֲסָדָיו
וְאִלּוּ פִּינוּ מָלֵא שִׁירָה כַּיָּם.
## 
## 
## ישעך יזכירו: (341)
יֶשְׁעֲךָ יַזְכִּירוּ עַם בְּךָ יַכְתִּירוּ שִׁיר כְּשַׁי יַגִּישׁוּ וְשִׁמְךָ יַקְדִּישׁוּ
הֶעֱלוּ עַל לִבָּם זִכְרְךָ הַנָּעִים
מָצְאוּ תּוֹךְ חֻבָּם מִשִּׁמְךָ שַׁעֲשׁוּעִים
וּכְפִי כּוֹחַ בָּם חַסְדֶּךָ מַבִּיעִים
אִישׁ לְאִישׁ יַעְזֹרוּ מִשְׁפָּטִי אֵל יוֹרוּ מִמֵּתִים יִפְגֹּשׁוּ בְּךָ וְלֹא יֵבוֹשׁוּ
וַאֲשֶׁר לֹא נוֹעֲדוּ לִהְיוֹת בַּעֲבָדָיו
מִלְּבָבָם יִחֲדוּ אֵל וְאֵין בִּלְעָדָיו
אִם בְּפִיהֶם כִּחֲדוּ הֵן בְּקִרְבָּם עֵדָיו
אֵיךְ יְצוּרִים יֹאמְרוּ מִבְּלִי אֵל נוֹצְרוּ וַאֲשֶׁר בּוֹ כִּחֲשׁוּ רַחֲמָיו יִדְרֹשׁוּ
דְּהָרוֹת מִשְׁמַרְתּוֹ מַחֲנוֹת עִלִּיּוֹת
גַּם בְּכֵס רוּם שִׁבְתּוֹ יַחֲצֹב בִּגְוִיּוֹת
מַעֲשֶׂה מֶרְכַּבְתּוֹ שָׂם בְּאַרְבַּע חַיּוֹת
זֹאת עֲלֵי זֹאת גָּבְרוּ רַק בְּכִסְאוֹ חָבְרוּ קֹר וְחֹם יִפָּגְשׁוּ שָׁם וְלֹא יֵחָלְשׁוּ
הַרְרֵי עוֹלָמִים כַּבְּדוּ הַר קָדְשׁוֹ
מִשְׁפְּחוֹת כָּל עַמִּים בִּקְּרוּ מִקְדָּשׁוֹ
לוֹבְשֵׁי סוּת אֵימִים פָּחֲדוּ מֵאִשּׁוֹ
מַעֲרִיצָיו נָהֲרוּ וּמְשָׁרְתָיו מַהֲרוּ מַהֲלָלוֹ חַדְּשׁוּ קַדְּשׁוּ שַׁלֵּשׁוּ.
## 
## 
## ירחם בך: (343)
יְרֻחַם בְּךָ יָתוֹם אֲסִיר תִּקְוָה
וְלִבּוֹ בְּגַחְלֵי הָעֳנִי נִכְוָה
יְחַכֶּה וְנַפְשׁוֹ מֵחֲכוֹת דָּוָה
וְיַחְלֹם בְּשׁוּבְךָ אֶת-שְׁבוּת חֵילָךְ כְּאַסִּיר פְּדוּת חָלָם
## 
הֲמוֹן רַחֲמָיו יָעִיר לְבֶן-צָעִיר
בְּטֶרֶם חֲפֹץ הָאַהֲבָה תָּעִיר
הֲקוֹלְךָ בְּנִי זֶה בֵּין בְּנֵי שֵׂעִיר
כְּאוֹב מֵאֲדָמָה אֶשְׁמְעָה קוֹלָךְ וְזַעְקַת כְּפִיר קוֹלָם
## 
וְהָיָה בְּיוֹם תַּגְמוּל וְשִׁלּוּמִים
לְהַפְלִיא עֲשׂוֹת בֵּינְךָ וּבֵין עַמִּים
אֲנֹפֵף מְטַר נָקָם וְטַל רַחְמִים
רְצוֹנִי וּבִרְכָתִי יְהִי טַלָּךְ וְזַעְמִי יְהִי טַלָּם
## 
דְּבָרִי לְךָ נֶאְמָן וְלֹא יִשְׁנֶה
אֲשֶׁר סוֹרֲרִים הָרְסוּ אֲנִי אֶבְנֶה
הֲתִצְעַק וְצֹפֶה לָךְ בְּקוֹל יַעְנֶה
אֲסִיר אֹיְבָיו קוּמָה רְאֵה צִלָּךְ אֱלֹהִים וְסָר צִלָּם
## 
הֲטוֹב אָמְרָךְ נוֹאָשׁ וְאֵל עֶזְרָךְ
וְתִדְאָג עֲלֵי שִׁבְרָךְ וְהוּא שִׂבְרָךְ
מְעַט קָט וְתִשְׂמַח בַּעֲרֹךְ נֵרָךְ
יְמֵי אֶבְלְךָ שָׁלְמוּ וְהָיָה לָךְ אֲדֹנָי לְאוֹר עוֹלָם.
## 
## 
## יזכרו פלאך: (345)
יִזְכְּרוּ פִלְאֲךָ צְבָא מָרוֹם עַל-גְּלִילֵי זְבוּל
סוֹבֲבִים חוּג בְּפַאֲתֵי דָרוֹם הֹלְכִים עַל-גְּבוּל
גַּם אֲדָמָה בְּצִדְקְךָ תָרוֹם לַעֲשׂוֹת כָּל יְבוּל
## 
## 
יוֹם לְיוֹם נוֹרְאוֹת יְמִין נָאוֹר סִפְּרוּ דּוֹר לְדוֹר
מַלְאֲכוּתָם מְלַאכְתְּךָ לִגְמוֹר חֹק וְלֹא יַעֲבוֹר
## 
## 
הֶעֱמַדְתָּם בְּרוּם שְׁמֵי עֶרֶץ לַעֲלוֹת אוֹרְחִים
וַתְּצַוֵּם עֲלֵי פְּנֵי אֶרֶץ לִהְיוֹת זֹרְחִים
גַּם שְׁנֵיהֶם כְּפִי אֲשֶׁר תִּרֶץ גֹּבְהִים שׁוֹחֲחִים
## 
## 
עֵת תְּצַוֶּה צְבָאֲךָ לִקְדּוֹר יֶחְשְׁכוּ מִשְּׁחוֹר
וַתְּשַׁו עַמְּךָ בְּבֵית הַבּוֹר יִשְׂבְּעוּ מַמְּרוֹר
## 
## 
וַעֲדֵי מָה וְגֹאֲלִי אַתָּה אֶשְׁכְּבָה לֹהֲטִים
בֵּין אֱדוֹם וַעֲרָב אֲשֶׁר שַׁתָּה בַּעֲדִי שֹׁפְטִים
הֵם צְעִירַי אֲבָל אֲנִי עַתָּה נָע וְהֵם שֹׁקְטִים
## 
## 
צוֹר לְבַת צוֹר וְשַׁכְּנָהּ מָצוֹר וּנְצוּרְךָ נְצוֹר
וַחֲצַר כֹּל תְּנָה חֲצַר חָצוֹר וַחֲצַרְךָ בְּצוֹר
## 
## 
דַּבְּרָה עַל-לְבַב מְיַחְלֶיךָ מִדְבְרֵי רַחֲמִים
שַׁכְּחֵם בַּהֲדַר פְּעָלֶיךָ לֹעֲגִים זֹעֲמִים
הַמְחַכִּים שְׁנַת גְּאוּלֶיךָ אֶל נְאֻם נֹאֲמִים
## 
## 
בַּעֲבוֹר קוֹל מְבַשְּׂרִים לֵאמוֹר בָּא זְמַן הַדְּרוֹר
וּבְהַר קָדְשְׁךָ בְּהַר הַמּוֹר מָצְאָה קֵן דְּרוֹר
## 
## 
הֵן יְדֵי יֶשְׁעֲךָ בְּלִי קָצְרוּ מִגְּאוֹל עַמְּךָ
אִם עֲוֹנַי יְמֵי פְדוּת עָצְרוּ רַב פְּדוּת עִמְּךָ
אֵי גְבוּרוֹת שְׁמָךְ אֲשֶׁר גָּבְרוּ אֵי יְקָר עָצְמְךָ
## 
## 
אִם לְעֶזְרִי זְרוֹעֲךָ תֵעוֹר אֵין לְךָ מַעֲצוֹר
מַעֲקַשִּׁים תְּשׁוֹבֲבֵם מִישׁוֹר מַחֲשַׁכִּים לְאוֹר.
## 
## 
## יהמו שושנים: (347)
יֶהֱמוּ שׁוֹשַׁנִּים צוּר בְּתוֹךְ קִמְּשׁוֹנִים
טַלְּךָ טַל אוֹרוֹת רֵד לְלַקֵּט אוֹרוֹת
## 
הֻפְרְצָה סֻכַּת גַּן נֶחֱמָד מִקֶּדֶם
כִּי בְתוֹכוֹ נִרְגָּן רַב לְקוֹל אֵל רֹדֵם
גַּם לְיָגוֹן אַגָּן שָׁב וְהוּעַם אֹדֶם
## 
נִטְעֵי נַעְמָנִים מֵעַלֵי אַשְׁמַנִּים
יִצְעֲקוּ מִצָּרוֹת לָךְ תְּמוּר הַשִּׁירוֹת
## 
וֶאֱדוֹם עִם קֵדָר חִלְּלוּ מַרְבַדִּי
תּוֹךְ נְוַת אֵלִי דָּר צַר וְיָרַח נִרְדִּי
שָׁכְנוּ יוֹם נִקְדַּר נֵר זְבֻל מַחְמַדִּי
## 
חוֹפְפוּ הָעֲנָנִים עַל-דְּבִיר בֶּן מֹנִים
גַּם יְלָדָיו בָּרוֹת נִהְיוּ יוֹם עֲבָרוֹת
## 
דֹּעֲכוּ הָאוֹרִים סוֹבֲבִים הַחוֹרִים
וּבְנֵי הַשָּׂרִים זֹעֲפִים גַּם סָרִים
וַהֲמוֹן הַצָּרִים עַל בְּנֵי אֵל צָרִים
## 
נִרְמְסוּ נִצָּנִים נֶחְשְׁבוּ בַקָּנִים
צִיץ הֲדָרָם לֶאְרוֹת רַק וְשָׁרְשָׁם לִזְרוֹת
## 
הַעֲלֵי זֹאת תֶּחְשֶׁה יָהּ אֲבִיר יִשְׂרָאֵל
יַד אֲדֹנִים קָשֶׁה גָּבְרָה וַתּוֹאֵל
וַאֲנִי נִין מֹשֶׁה אִם לְשֹׁד אִם לְגֹּאֵל
## 
אֶת בְּנֵי הָאֱמוּנִים שִׂים כְּכוֹכְבֵי מְעוּנִים
גַּם לְאוֹר מַזָּרוֹת שִׁבְעַת הַנֵּרוֹת.
## 
## 
## יה למיחלים: (350)
יָהּ לַמְיַחֲלִים הָפֵק יַד רְצוֹנְךָ וְלִי אֲנִי
יוֹם בָּךְ שֹׁאֲלִים בָּנַי הָאֱמֻנִים בְּחֵיק עֳנִי
כִּי יַד גֹּאֲלִים קָצְרָה מִפְּדוּתִי וְהִנְנִי
## 
אֹמַר אַחֲלַי יִכֹּנוּ שְבִילַי לִפְנֵי אֵל וְאוּלַי
יִרְאֶה בְּקֹצֶר יַד כָּל גֹּאֲלָי
## 
הִנֵּה הָעֳבַד הַבֵּן שֶׁנְּתַתּוֹ תְּמוֹל גְּבִיר
וּנְוָתוֹ בְּיַד כָּל צֹרֵר וְהָיְתָה לְךָ דְּבִיר
מָתַי מִכְּבַד-פֶּה אֶשְמַע בְּשֹׂרָה בְּהַעֲבִיר
## 
קוֹל לִשְאָר מְתָי טַל אֹרוֹת לְמֵתָי מָתַי אֵל וּמָתַי
אֶשְמַע בְּחָצֵר קוֹל לִמְשָרְתָי
## 
וָאֶלְאֶה רְאוֹת קֹרֹת יִרְדְּפוּנִי וּמֹצְאוֹת
כִּי הַשּׂנְאוֹת עוֹד בִּשְׁאָר פְּלִיטַי מְקַנְאוֹת
כִּתְמוֹל מִפְלְאוֹת יָדְךָ בַּעֲדִי שִׂים לְצֹבְאוֹת
## 
תַּשְׁאִיר אַחֲרַי מִבִּרְכוֹת נְעוּרָי אֶנָּקֵם בְּצָרָי
דִּשׁוֹן וְאֵצֶר וּשְאָר צֹרֲרָי.
## 
דּוֹדַי נִצְפְּנוּ לָךְ דּוֹדִי וְעַד אָן אֲקַו זְמָן
יוֹם יִנָּתְנוּ תִּהְיֶה לִּי לְעֵזֶר וְרַחֲמָן
יוֹם קוֹל יִתְּנוּ צֹפַי לָךְ בְּיֹשֶׁר וְנֶאֱמָן
## 
אֶלַי אֹבְדַי אִסְפוּ לִי חֲסִידָי כִּי לִנְצֹר שְׂרִידַי
בָּאוּ בְנֵצֶר יִשַי מוֹעֲדָי
## 
הֵן אִם אֶחֱרוּ פַּעְמֵי מַרְכְּבוֹתַי וְנֶעְצְרוּ
יַחַד נִכְמְרוּ נִחוּמַי עֲלֵיכֶם וְגָבְרוּ
אַהְבָה עוֹרֲרוּ כִּי הִנֵּה גְמֻלוֹת יְעוֹרֲרוּ
## 
חֵן לַמְאַהֲבַי וּנְקָמָה לְעֹזְבָי כִּי נוֹטֵר לְאֹיְבַי
אֲנִי וְנֹצֵר חֶסֶד לְאֹהֲבַי.
## 
## 
## יודעי הפיצני: (352)
יוֹדְעִי הֱפִיצֻנִי יְמֵי עֹנִי לָגוּר בְּבֵין עַקְרָב וְצִפְעֹנִי
בְּבֵית שְׁבִי חָנֵּנִּי חָנֵּנִי
## 
הִתְיָאֲשָׁה נַפְשִׁי עֲלוֹת שָׁחַר
קַוֵּה לְמָחָר אַחֲרֵי מָחָר
בִּי אֹהֲבִי מָה אֹמְרָה אַחַר
## 
הָיָה אֱדוֹם אֶזְרָח בְּאַרְמוֹנִי וִידֵי עֲרָב שָׁלְטוּ וְאַדְמוֹנִי
וְיַרְדְּ בִּי עִם כַּלְבֵי צֹאנִי
## 
וּשְׁמִי אֲשֶׁר הָיָה לְהִגָּיוֹן
נֶהְפַּךְ בְּפִי זָרִים לְבִזָּיוֹן
מִתְפָּאֲרִים עָלַי בְּחִזָּיוֹן
## 
הַגְרִי וּמוֹאָבִי וְעַמּוֹנִי בֹּזִים דְּבַר קָדוֹשׁ וּפַלְמוֹנִי
וְאֶל נְבִיאֵי שֶׁקֶר יַטּוּנִי
## 
דּוֹדִי לְכָה נָסֹב עֲלֵי גַנִּים
לֶאְרוֹת נְרָדִים שָׁם וְשׁוֹשַׁנִּים
כַּמָּה תְהִי יַעְלָה בְּבֵין תַּנִּים
## 
הָקֵץ לְכִנוֹרִי וּפַעְמוֹנִי וּכְסֹף לְיֵין רִקְחִי וְרִמּוֹנִי
וְהַצְּבִי שׁוֹבֵב לִמְעוֹנִי
## 
הִתְעַתְּדִי לַקֵּץ וְאִם יוֹחֵר
כִּי לֹא הֲמִירוֹתִיךְ בְּעַם אַחֵר
בָּחַרְתְּ בִּי גַם בָּךְ אֲנִי בֹחֵר
## 
מִי גוֹי בְּתֵימָנִי וּבִצְפוֹנִי כִּבְנִי עֲקוּד זִבְחִי וְרֹאשׁ אוֹנִי
וְאֹהֲבִי וּמִי אֵל כָּמוֹנִי.
## 
## 
## כמה גדרת: (354)
כַּמָּה גָדַרְתָּ בַּעֲבִי
וְעָלַי הִכְבַּדְתָּ עֹל וְלֹא עֲזַבְתִּיךָ
## 
יוֹדֵעַ וָעֵד אַפְּךָ עֲדֵי מָתָי
יוֹחֵר המּוֹעֵד וַאֲנִי בְּתוּגוֹתָי
אַךְ אֵין לִי סֹעֵד בִּלְתְּךָ בְּצָרוֹתָי
## 
אוֹתִי עָצַרְתָּ בַשְׁבִי
וְגַם שָׁם נֶחְמַדְתָּ לִּי וְשָׁם עֲבַדְתִּיךָ
## 
הָנְחַלְתִּי יָמִים שָׁוְא וְרִיק נְחַלְתִּימוֹ
נָשָׂאתִי אֵמִים עַל שְׁמָךְ נְשָׂאתִימוֹ
אוֹחִיל נִחֻמִים מֵאֲזֵי שְׁמַעְתִּימוֹ
## 
אוֹתָם נָצַרְתָּ לִי וּבִי
פּלָאִים הֶעְמַדְתָּ בַּעֲדָם זְכַרְתִּיךָ
## 
וּבְנֵי הָאָמָה הֹרְגֵי אֲדֹנֵיהֶם
וּגְבִירָה תַמָּה נִקְלְתָה בְעֵינֵיהֶם
צֹעֶקֶת לָמָּה יִשְמְעוּ בְאָזְנֵיהֶם
## 
כִּי אַתְּ עָזַרְתָּ אוֹיְבִי
וְלִי לֹא נוֹעַדְתָּ כַּאֲשֶׁר שְׁחַרְתִּיךָ
## 
דֹּרְשִׁי מִצָּרָה בָּרְחוֹב עֲנִיתִיךָ
שִׂיחָךְ אֶזְכֹּרָה לִי וְאֵיךְ נְשִׁיתִיךָ
וּבְיוֹם בּוֹ קָצְרָה יָדְךָ קְרָאתִיךָ
## 
אֵיךְ הִתְנַכַּרְתָּ הַצְּבִי
וּמִגּוֹי נִכְחַדְתָּ הִנְנִי עֲזַרְתִּיךָ
## 
הֵן אִם יִסַּרִתִי אוֹתְךָ בְּשִׁבְיֶךָ
וּשְׁמִי נָתַתִּי קַשְׁתְּךָ וְתֶלְיֶךָ
גַּם מֵעֵת שַׁרְתִּי לַחְצְךָ וְעָנְיֶךָ
## 
מֵאֲשֶׁר יָקַרְתָּ אֹהֲבִי
בְּעֵינַי נִכְבַּדְתָּ וַאֲנִי אֲהַבְתִּיךָ.
## 
## 
## ידידות נעורים: (356)
יְדִדוּת נְעוּרִים עַד אָן תֶּשִׁי
הַגִּידָה לִּי שֶׁאָהֲבָה נַפְשִׁי
## 
יֹדְעֵי מְלִיצָה חֲכָמִים נְבוֹנִים
הָבוּ עֵצָה בְּמִלִּים נְכֹנִים
כְּדָת מַה לַּעֲשׂוֹת בְּרַעְיַת אֱמוּנִים
נוֹתְרָה בְגָלוּת לְאֹרֶךְ שָׁנִים
תּחָיל תִּזְעַק מֵרֹב יְגוֹנִים
## 
לָמָה אֲדֹנִי תִּזְנַח נַפְשִׁי
## 
הֹגֵי תְבוּנָה לַחְקֹר דָּבָר
מֶה לִידִידִי בִּי הִתְעַבָּר
מַה לִּי וּמִי לִי בְּיוֹם בִּי יְדֻבָּר
וְהֶן זֶה כַמָּה חָמַק עָבַר
יִזְכֹּר לֶכְתִּי אַחֲרָיו בְּמִדְבָּר
וּמִיּוֹם עָזְבוֹ אוּלָם וּפַרְבָּר
## 
נָתַתִּי אֶת יְדִדוּת נַפְשִׁי
## 
וּמִיּוֹם נָסַע וּפָנָה פָנֹה
עָלַי בְּגָלוּת עָצַם שְׁאוֹנוֹ
וּמֵאָז נִשְׁבַּע לִי בִּימִינוֹ
כִּי לֹא לְעוֹלָם יִמְשֹׁךְ חֲרוֹנוֹ
לְמַעַן אֶעֱנֶה חֹרְפִי עָנֹה
## 
לוּ יֵשׁ נַפְשְׁכֶם תַּחַת נַפְשִׁי
## 
דּוֹדַי וְרֵעַי אַנְשֵׁי עֲצָתִי
חוּשׁוּ לְדַבֵּר נִיב אַהֲבָתִי
עַל לֵב דּוֹדִי לְהָשִׁיב שְׁבוּתִי
יִדְחֶה וְיִמְחֶה כְעָב חַטָּאתִי
אוּלַי תְּהִי זֹאת נֶחָמָתִי
אָז בַּלֵּילוֹת עַל מִטָּתִי
## 
אֲבַקְּשָׁה אֶת שֶׁאָהֲבָה נַפְשִׁי
## 
הֲדוּרָה נְעִימָה חֲשׁוּקָה אֲהוּבָה
אֵשֶׁת נְעוּרִים כַּלָּה חַטוּבָה
לִי אֵרַשְׂתִּיךְ בְּרוּחַ נְדִיבָה
וְרִיבֵךְ אָרִיב וְאֶרְפָּא מְשׁוּבָה
וְאֶת בָּנַיִךְ אֹהֲבֵם נְדָבָה
וְעַל כָּל פְּשָׁעִים תְּכַסֶּה אַהֲבָה
## 
לְמַלּאֹת אֲשֶׁר עוֹד בִּקְשָׁה נַפְשִׁי.
## 
## 
## אבאר קצת: (358)
אֲבָאֵר קְצָת פִּלְאֵי אֱלֹהִים
חֲכַם לֵב מְאַמֵּץ כִּסֵּא גְּבוֹהִים
בְּצֶקֶת בֵּית הֲדוֹם רַגְלָיו וְאוֹרֵי נְגוֹהִים
בְּחָכְמָה יִבָּנֶה בַּיִת
## 
## 
בְּיוֹמַיִם קִדַּם אָמוֹן
עַד לֹא בָּנָה בַּיִת וְאַרְמוֹן
וְעַד לֹא צִמַּח שֹׁרֶשׁ וְאַגְמוֹן
וְאֵין אִישׁ מֵאַנְשֵׁי הַבַּיִת
## 
## 
גָּבְהֵי שְׁחָקִים בָּרָא
וִיסוֹדֵי אֲרָקִים קֵרָה
וְעַל בְּלִימָה תִּכֵּן וְיָרָה
אֲבָנִים יְקָרוֹת לְיַסֵּד הַבָּיִת
## 
## 
דִּלָּה אַפַּדְנֵי מְרוֹמוֹ
וְשִׁכְלֵל פִּנּוֹת עוֹלָמוֹ
שְׂמֹאל נִפְרָץ בְּשׂוּמוֹ 
כִּי מִגְרָעוֹת נָתַן לַבַּיִת
## 
## 
הֵאִיר רֹאשׁ דְּבָרוֹ אוֹר מַבְקִיעַ
וְהִבְדִּיל בֵּין מֵימָיו לָרָקִיעַ
וַיִּבֶן אֶת הַיָּצִיעַ 
עַל כָּל הַבַּיִת
## 
## 
וַיִּקָּווּ הַמַּיִם לִדְבָרוֹ
וַיָּשֶׂם לַיָּם חֹק מִשְׁטָרוֹ
וּמֵימָיו סָבִיב בְּמַאֲמָרוֹ
נָסַבּוּ עַל הַבַּיִת
## 
## 
זֹהַר שְׁנֵי הַמְּאוֹרוֹת 
הִבְדִּיל בֵּין יוֹם וּבֵין לַיְלָה לְהוֹרוֹת
וְעִמָּם כְּסִילִים וּמַזָּרוֹת
הֵם יְחַזְּקוּ אֶת בֶּדֶק הַבַּיִת
## 
## 
חַיְתוֹ אֶרֶץ וּבְעִירִים
הִרְבָּה עַל הֶהָרִים
וְעוֹפוֹת טְמֵאִים וּטְהוֹרִים
לְחַטֵּא אֶת הַבַּיִת
## 
## 
טֶרֶף הִמְצִיא לִיצִירָתוֹ
בָּעוֹלָם אֲשֶׁר נוֹצַר לְאִמְרָתוֹ
וּכְצַלְמוֹ עָשָׂה אָדָם בִּגְבוּרָתוֹ
הִנֵּה זֹאת תּוֹרַת הַבָּיִת
## 
## 
יָצַר גַּן עֵדֶן לְקֵדְמָה
וַיִּבֶן מִצֶּלַע צוּרָה נְעִימָה
וּשְׁנֵיהֶם לְהַרְאוֹתָם מְנוּחָה כִּי נָעֵמָה
הִנִּיחַ לִשְׁמֹר הַבַּיִת
## 
## 
כִּבְּדָם וְעִנְּדָם וְכִתְּרָם
וּמֵעֵץ הַגַּן הִזְהִירָם
וּמֵעֵץ הַדַּעַת יֶדְכֶם תּוּרָם
וּשְׁמַרְתֶּם אֶת מִשְׁמֶרֶת הַבַּיִת
## 
## 
לְמוּד רֶשַׁע וְעָרְמָה הֶעֱרִים
אָכוֹל וְנִפְקְחוּ עֵינֵיכֶם הָעִוְּרִים
עַד אֲשֶׁר הֵסִית בִּדְבָרִים
הָאִשָּׁה בַּעֲלַת הַבַּיִת
## 
## 
מָרוּ וַיַּעֲשׂוּ בְּזָדוֹן
כִּי הִשִּׁיאָם מְשַׁלֵּחַ מָדוֹן
וַיֵּחַבֵא בְּבוֹא הָאָדוֹן 
אֲשֶׁר לוֹ הַבַּיִת
## 
## 
נָאוֹר שָׂח אַיֶּכָּה מְשִׁיחַ נִסְכִּי
וַיַּעַן כִּי עֵירֹם אָנֹכִי
וַיֹּאמֶר כֵּן מִמְּכוֹן מַלְכִּי 
כְּנֶגַע נִרְאָה לִי בַּבָּיִת
## 
## 
שָׂח לִפְנֵי יָהּ מְחוֹלְלִי
הָאִשָּׁה אֲשֶׁר נָתַתָּ לִי
הִיא מִן הָעֵץ נָתְנָה לִי 
צָרַעַת מַמְאֶרֶת הִיא בַּבַּיִת
## 
## 
עָנְתָה הִיא כִּי הַנָּחָשׁ 
הִשִּׁיאַנִי וּנְשָׁכַנִי בְּלֹא לָחַשׁ
וַיֹּאמֶר הֲגַם לִכְבֹּשׁ בְּרַחַשׁ
אֶת הַמַּלְכָּה עִמִּי בַּבָּיִת
## 
## 
פְּשַׁעְתֶּם בִּי וְלָכֵן תֵּבֹשׁוּ
רָחֲקוּ מִן הַגַּן אֵלָיו אַל תִּגְּשׁוּ
קוּמוּ צְאוּ וְלָצֵאת חוּשׁוּ
הַמְעָרַת פָּרִצִים הָיָה הַבַּיִת
## 
## 
צוּרוֹ בְּשׁוּבוֹ עֲתָרוֹ
בְּהִתְוַדֹּתוֹ מִמַּעַל קִשְׁרוֹ
נֹכַח מְרוֹם דְּבִירוֹ 
וּפָרַשׂ כַּפָּיו אֶל הַבַּיִת
## 
## 
קַיִן הָרַג אָח בְּאַכְזָרִיּוּת חֲמָתוֹ
יַעַן אֲשֶׁר לֹא נִתְקַבְּלָה מִנְחָתוֹ
וְלֹא יָדַע כִּי רָבְצָה חַטָּאתוֹ
אֶל פֶּתַח הַבַּיִת
## 
## 
רַחוּם הִמְצִיאוֹ כֹּפֶר
בְּהִתְנַפְּלוֹ בְּאִמְרֵי שֶׁפֶר
וַיְכַס בְּשִׁבְתּוֹ עַל הָאֵפֶר
הַשַּׂק עַל בְּשָׂרוֹ מִבָּיִת
## 
## 
שׁוֹכְנֵי אֶרֶץ בִּרְבוֹתָם
וַיָּרֵעוּ מֵאֲבוֹתָם
צִוָּה אִישׁ יָשָׁר וָתָם
לִבְנוֹת הַבַּיִת
## 
## 
תַּמּוּ דּוֹר רִשְׁעֵי שְׁאוֹנַי
וְנִמְלַט נוֹחַ בְּחֶסֶד שׁוֹכֵן מְעוֹנַי
וַיְהִי בִּרְכַּת יְיָ
בְּכָל אֲשֶׁר יֶשׁ לוֹ בַּבַּיִת
## 
## 
אַלִּימֵי בִּקְעָה הֵחֵלּוּ
לִבְנוֹת מִגְדָּל וְנִסְכְּלוּ
כִּי בּוֹנָיו שָׁוְא עָמְלוּ
אִם יְיָ לֹא יִבְנֶה בַיִת
## 
## 
נָפוֹצוּ מִשָּׁם כֻּלָּם
בִּגְזֵרַת אֱלוֹהַּ עוֹלָם
לְבַל תָּקוּם עֲצַת מַעֲלָם
וּלְבִלְתִּי חַזֵּק אֶת בֶּדֶק הַבָּיִת
## 
## 
יֻלַּד לְעֶשְׂרִים דּוֹר בֶּן לְתֶרַח
וַיָּצֵץ צִיץ וַיִּגְמֹל פֶּרַח
נִמּוֹל בִּבְרִית אֵל וּכְאוֹר זָרַח
וְכָל אַנְשֵׁי בֵיתוֹ יְלִיד בַּיִת
## 
## 
יָחִיד מֵאוּר הִצִּילוֹ
וַיַּעֲמֹד בְּנִסְיוֹנוֹת דָּר בִּזְבוּלוֹ
וַיְבָרְכֵהוּ וַיַּרְבֶּה לוֹ
עֲבָדִים וּשְׁפָחוֹת וּבְנֵי בַיִת
## 
## 
הָאֵל נֶעְתַּר לַיְּדִידִים
וַיִּפְקֹד עֲקָרָה בִּשְׁנֵי יְלָדִים
תּוֹמִים כִּשְׁנֵי עַמּוּדִים
אֲשֶׁר עֲלֵיהֶם נָכוֹן הַבַּיִת
## 
## 
וְיַעֲקֹב בָּחַר לוֹ יָהּ 
וַיִּשְׁלַח לְפָנָיו יוֹסֵף לְמִחְיָה
יָצָא לִמְלֹךְ וְהָיָה 
גָּדוֹל בַּבַּיִת
## 
## 
דְּבָרוֹ הָיָה לְאָבִיו נָחוּץ
רְדָה כִּי הָרָעָב לָחוּץ
בּוֹא בְּרוּךְ יְיָ לָמָּה תַעֲמֹד בַּחוּץ
וְאָנֹכִי פִּנִּיתִי הַבַּיִת
## 
## 
הָיְתָה סִבָּה בְּרִדְתּוֹ
וַיָּמָת יוֹסֵף וְכָל דּוֹר מוֹלַדְתּוֹ
וַיָּקָם מֶלֶךְ אַחֵר עַל מַמְלַכְתּוֹ
לָאָרֶץ הַזֹּאת וְלַבָּיִת
## 
## 
הִכְבִּידוּ עֻלָּם אֲדוֹנִים
וְהֶעֱבִידוּם בְּחֹמֶר וּבִלְבֵנִים
צִוָּה צוּר לַצִּיר אֱמוּנִים
הַגֵּד אֶת בֵּית יִשְׂרָאֵל אֶת הַבַּיִת
## 
## 
לִמְּדוֹ מוֹפְתִים אֵל מוֹשִׁיעוֹ
וַיַּבְטִיחוֹ בְּחֶסֶד יִשְׁעוֹ
וַיֵּלֶךְ וַיִּתְיַצֵּב לִפְנֵי פַּרְעֹה
וַיִּתְנַבֵּא בְּתוֹךְ הַבַּיִת
## 
## 
וַיֹּאמֶר כֹּה אָמַר תְּמִים דֵּעִים
שַׁלַּח אֶת בָּנָיו הַיְּדוּעִים
בְּטֶרֶם יַכְּכָה בִּנְגָעִים
בַּיּוֹם שֶׁיָּזֻעוּ שֹׁמְרֵי הַבַּיִת
## 
## 
יָהִיר עָנָהוּ מִי כָּמוֹנִי
לִי יְאֹרִי וַאֲנִי עֲשִׂיתִנִי 
הָאֵל אֲשֶׁר אָמַר אֵין כָּמוֹנִי
אֵינֶנּוּ גָּדוֹל בַּבַּיִת
## 
## 
בְּעֵינַי לְעוֹלָם לֹא רְאִיתִיו
לֹא בָּא אֵלַי וְלֹא יְדַעְתִּיו
וְלֹא יָבִין שֶׁאֲנִי עֲשִׂיתִיו 
וְלֹא יָדַע אִתִּי מַה בַּבָּיִת
## 
## 
רָחֲשׁוּ מֹשֶׁה וְאַהֲרֹן וַיַּעֲנוּהוּ
הִנֵּה הַשָּׁמַיִם לֹא יְכִילוּהוּ
וּשְׁמֵי הַשָּׁמַיִם לֹא יְכַלְכְּלֻהוּ 
אַף כִּי הַבַּיִת
## 
## 
בְּתִתּוֹ מוֹפֵת לְבָבוֹ סִתֵּם
וַיֹּאמֶר אֲלֵיהֶם מְכַשְּׁפִים אַתֶּם
עַתָּה בָּאתֶם וַעֲמַדְתֶּם
לְפָנַי בַּבַּיִת
## 
## 
יִכְבַּד עֹל מַעֲשֵׂיהֶם
וְהֵם יְקוֹשְׁשׁוּ תֶּבֶן לָהֶם
וִימַהֲרוּ לִבְנוֹת כִּי נִרְפִּים הֵם
וּבְשִׁפְלוּת יָדַיִם יִדְלֹף הַבָּיִת
## 
## 
שֶׁבֶר עַל שֶׁבֶר עָלָיו קָרָא
וּבְדָם וּצְפַרְדֵּעַ הִכָּה יְאֹרָה
וְכָל עָפָר הָאָרֶץ לְכִנִּים הֶעֱרָה
וַיְצַף אֶת קַרְקַע הַבַּיִת
## 
## 
מִקְּנֵיהֶם פָּגְעוּ בְּעָרֹב אֲסוֹנִים
וּפָרְחוּ אֲבַעְבּוּעוֹת גְּדוֹלִים וּקְטַנִּים
וַיָּחֵלּוּ בַּאֲנָשִׁים הַזְּקֵנִים 
אֲשֶׁר עַל הַבַּיִת
## 
## 
וּבָרָד הִשְׁחִית כָּל יְבוּל תְּמָרִים
וְהָאַרְבֶּה אָכַל הַנּוֹתָרִים
וַיַּכֵּם בַּחֹשֶׁךְ וּבַסַּנְוֵרִים
אֶת הָאֲנָשִׁים אֲשֶׁר פֶּתַח הַבַּיִת
## 
## 
אָסוֹן פָּגַע בְּכוֹרֵי אוֹנָם
וְהֵם טָבְעוּ בְּיָם שְׁאוֹנָם
וְתָשִׁיר לְמַשְׁפִּיל מַרְכְּבוֹת גְּאוֹנָם
מוֹלֶדֶת בַּיִת
## 
## 
לֵאלֹהִים שִׁבְּחָה וּבְשִׁירָה מְיַבֶּבֶת
לָאֵל אֲשֶׁר לֹא שִׂמַּח לָהּ אוֹיֶבֶת
הַלְלִי יָהּ הַמַּגְבִּיהִי לָשֶׁבֶת
מוֹשִׁיבִי עֲקֶרֶת הַבַּיִת.
## 
## 
## קראו מלאכי: (368)
קִרְאוּ מַלְאֲכֵי שָׁמַיִם אַלְפֵי הַצְּבָאוֹת
שָׁלוֹם עַל יְרוּשָׁלַיִם מֵעִם יָהּ צְבָאוֹת
יַעֲלַת חֵן עֲצוּבַת רוּחַ קוֹל יֵשַׁע מְחַכָּה
וּלְבָבָהּ כְּסִיר נָפוּחַ כִּי נָפְלָה בְּחַכָּה
נִשְׁמַע עַל כְּנַף הָרוּחַ קוֹל רָחֵל מְבַכָּה
## 
## 
זָכְרָה אֶת יְמֵי מִצְרַיִם וִימֵי הַנְּבוּאוֹת
יוֹם הָיְתָה לְכַף רַגְלַיִם כַּחֲצִיר הַתְּבוּאוֹת
## 
## 
הוֹמִיָּה כְּהָרָה תִּפְעֶה בִּמְעוֹנוֹת אֲרָיוֹת
הִגְלוּהָ חֲזִיר עִם אֶפְעֶה שֵׂעִיר עִם נְבָיוֹת
מָה תּוֹחִיל הַמָּשָׁה רוֹעֶה וּשְׁמוּאֵל בְּנָיוֹת
## 
## 
תִּשְׁתּוֹחַח עֲלֵי אַפַּיִם מָתַי קֵץ פְּלָאוֹת
וּלְךָ שִׁטְחָה כַּפַּיִם בִּרְבוֹת הַתְּלָאוֹת
וּלְמִי אֶזְעֲקָה אֵל עֶלְיוֹן וַאֲנִי רַק אֲמָתְךָ
אֵין לִי בַּדְּבָרִים שִׁגְיוֹן בִּלְתִּי אַהֲבָתְךָ
וּבְיוֹם אֵין לְנַפְשִׁי פִּדְיוֹן אֶשְׁתַּעֲשַׁע בְּדָתְךָ
## 
## 
בָּאתִי הָהּ בְּמֵי מָתְנַיִם לִדְלוֹתִי תְּנָה אוֹת
הַעֲבֵר נָא עָלַי הַמַּיִם רוּחַ הַקְּנָאוֹת
## 
## 
דּוֹרֶשֶׁת אֱלוֹהִים הִנֵּה צוּר צֹרִי בְּצִירֵךְ
גֹּשִׁי נָא בְּלֵבָב נַעֲנֶה לָקַחַת שְׂכָרֵךְ
וּסְבִיבֵךְ יְיָ חוֹנֶה מִיּוֹם שֶׁמְּכָרֵךְ
## 
## 
פָּגְעוּ בָּךְ צְבָא מַחֲנַיִם לַאֲלָפִים וּמֵאוֹת
וָאָשִׂים יְפַת עֵינַיִם לָךְ חֵן חֵן תְּשׁוּאוֹת
## 
## 
הִקָּבְצוּ מְתֵי מַלְאָכִים הַיּוֹם יוֹם בְּשׂוֹרָה:
מִשַּׁחַק וְרוֹם וּפְלָכִים אַל תּוֹפַע נְהָרָה
עַד כִּי כָּל עֲדַת הַבּוֹכִים אָשִׁיב תּוֹךְ עֲזָרָה
## 
## 
דִּבְרֵי בַּת עֲדַת אֶפְרַיִם לַשְׁבִּיעַ צְבָאוֹת
מָתְקוּ מִצְּרִי מִצְרַיִם חָלְקוּ מַחְמָאוֹת. 
## 
## 
## יקרה מיקר: (372)
שׁוּבִי, נַפְשִׁי לִמְנוּחָיְכִי
כִּי יְיָ גָּמַל עָלָיְכִי!
## 
יְקָרָה, מִיְּקָר יוֹצְרֵךְ לְקוּחָה,
קוּמִי, כִּי לֹא זֹאת הַמְּנוּחָה!
הָאֹרַח רַב, קְחִי לָךְ אֲרוּחָה –
עֵת לַעֲשׂוֹת חֵפֶץ עוֹשָׂיְכִי!
## 
הִנֵּה אֲנִי תוֹשָׁב כְּכָל‑אֲבוֹתָי
וּכְצֵל עוֹבֵר יֶתֶר שְׁנוֹתָי –
אִם לֹא עַכְשָׁו, אִמְרִי, מָתַי
תִּפְדִּי מִשַּׁחַת חַיָּיְכִי!
## 
וְאִם תִּהְיִי יוֹצְרֵךְ דּוֹרֶשֶׁת
וּמִטֻּמְאָתֵךְ מִתְקַדֶּשֶׁת –
קִרְבִי, אַל תִּירְאִי מִגֶּשֶׁת,
וְיַקְרִיבוּךְ אֵלָיו מַעֲשָׂיְכִי!
## 
דּוֹרֶכֶת עֹז, רְאִי עוֹלָמֵךְ,
ואַל יַבְטִיחוּךְ שִׁקְרֵי חֲלוֹמֵךְ
קָצַר יוֹמֵךְ וְרָחַק מְקוֹמֵךְ –
דְּעִי מַה תֹּאמְרִי לַאֲדֹנָיְכִי!
## 
הֲלַחַזוֹת בְּנֹעַם אֲדֹנָי צָמִית
וּלְשָׁרֵת פָּנָיו עוֹלָמִית?
שׁוּבִי שׁוּבִי, הַשּׁוּלַמִּית,
אֶל בֵּית אָבִיךְ כִּנְעוּרָיְכִי!
## 
## 
## שלשו קדוש: (373)
שַׁלְּשׁוּ קָדוֹשׁ וְכִשְׂרָפִים שְׁמוֹ קַדְּשׁוּ
## 
## 
יַעֲנֶה אֶת מַהֲלַל יוֹצְרוֹ יְצִיר נַעֲנֶה
מַחֲנֶה עָרַךְ סְבִיב כִּסְאוֹ לְמוּל מַחֲנֶה
אֶת פְּנֵי הוֹדוֹ יְשָׁרְתוּן מַלְאֲכֵי אֵשׁ סְנֶה
## 
## 
בִּקְּשׁוּ מַלְכָּם וְחֶסֶד וֶאֱמֶת נִפְגְּשׁוּ
נִגְּשׁוּ מַיִם בְּרִשְׁפֵּי אֵשׁ וְלֹא נֶחְלְשׁוּ
## 
## 
הִנְנוּ עֵת שָׁלְחֲךָ רוּחוֹת לְךָ יַעֲנוּ
שִׁנְּנוּ כִּי הָעֲלִילוֹת לְךָ לְבַד נִתְכְּנוּ
יִתְּנוּ מַהֲלַל קְדֻשָּׁתְךָ אֲשֶׁר כּוֹנְנוּ
לָבְשׁוּ אֵימָה וְכֶתֶר הוֹד לְךָ חָבְשׁוּ
פֵּרְשׁוּ כִּי מַעֲשֶׂיךָ הֵם וְלֹא כִּחֲשׁוּ
## 
## 
וַאֲנִי מִבּוֹר שְׁבוּתִי סֹעֲרָה כָּאֳנִי
הִנְנִי אַקְדִּישׁ כְּסוֹד מַחְנָם בְּסוֹד מַחֲנִי
מַעֲנִי לֹא אַחֲרִישׁ בִּקְהַל יְדוּעֵי עֳנִי
## 
## 
נִכְבְּשׁוּ לִפְנֵי בְּנֵי אָמָה וְלֹא חֻפְּשׁוּ
יִדְרְשׁוּ עִם זֹאת תְּשׁוּעָתְךָ וְלֹא נוֹאֲשׁוּ
## 
## 
דֻּכְּאוּ מֵאָז וּמֵאַרְצוֹת צְבִי נִכְּאוּ
יִקְרְאוּ בִּגְלַל יְמֵי קִצִּים אֲשֶׁר נִפְלְאוּ
יִמְצְאוּ בְּךָ מַעְיְנֵי יֵשַׁע לְבַל יִצְמְאוּ
## 
## 
יָרְשׁוּ סוֹד דַּעְתְּךָ כֻּלָּם וְיִתְלַחֲשׁוּ
יִרְחֲשׁוּ הִנֵּה יְדַעְתִּיו גַּם אֲנִי הֶחֱשׁוֹ
## 
## 
הוֹדְךָ לֹא נֶעֱלַם כִּי סִפְּרוּ חַסְדְּךָ
עֵדְךָ בָּרוּר עֲלֵי כָּל מִפְעֲלוֹת יָדְךָ
עַבְדְּךָ עַל כֵּן יְצַו לֵאמֹר לְעַם סוֹדְךָ
## 
## 
חַדְּשׁוּ שִׁירָה וְזִכְרוּ זֹאת וְהִתְאוֹשְׁשׁוּ
שַׁלְּשׁוּ קָדוֹשׁ וְכִשְׂרָפִים שְׁמוֹ קָדְשׁוֹ.
## 
## 
## יום אור בהיר: (375)
יוֹם אוֹר בָּהִיר אֹו עֵת זָמִיר יַד עָמֵל לֹא יָנִיחַ
לֹא יָרֵחַ יָקָר מַזְהִיר יָגוֹן מִלֵּב מַקְשִׁיחַ
דֶּלֶף טוֹרֵד בְּיוֹם סַגְרִיר אֶת שָׂשׂ בִּלְתִּי יַטְרִיחַ
## 
אַךְ קִרְבָתְךָ אֵלִי אוֹקִיר הִיא שִׂמְחַת לֵב לֹא יוֹם קָצִיר
וּרְחֵקֶיךָ יַדִּיחַ סִלּוֹן מַמְאִיר
## 
הוֹבִישׁ מַבַּט יוֹשְׁבִים כַּאבִּיר מִבְצָר דֶּלֶת וּבְרִיחַ
מָה הוֹעִיל הוֹן וּזְהַב אוֹפִיר וּסְחַר כּוּש כִּי יַצְלִיחַ
לֹא הֶעְדִּיף מַרְבֶּה עַל מַחְסִיר וּבְיוֹם מָחָר יוֹכִיחַ
## 
אָז יָשׁוּב יִרְאֶה אָז יַכִּיר בֵּין מַחְזִיק בָּךְ לַאְשֶׁר יַזִּיר
וּדְרָכֶיךָ מַנִּיחַ מֵבִישׁ מַחְפִּיר
## 
וַאְשֶׁר חָשַׁב כִּי שֵׁם יַשְׁאִיר אַחְרָיו פֶּרַח יַפְרִיחַ
יִתְבּוֹנֵן אַיֵּה מִבְצַר עִיר אַיֵּה אֶרֶז יַצְמִיחַ
אֵי מֵטִב נַגֵּן מַרְבֶּה שִׁיר אֵי בַּשַּׁעַר מוֹכִיחַ
## 
אֵין יוֹדֵעַ בָּם אֵין מַזְכִּיר בִּשְׁמָם כִּי נִשְׁכָּחוּ מֵעִיר
אֵין שִׂיג לָהֶם אֵין שִׂיחַ יָבֵשׁ חָצִיר
## 
דַּלּוּ עֵינַי אֶל אֵל אַדִּיר מֵרוֹם חֶבְיוֹן מַשְׁגִּיחַ
וּבְחֶמְלָתוֹ אֶבְטַח כִּכְפִיר כִּי יוֹדְעָיו לֹא יַזְנִיחַ
שָׁרְשֵׁיהֶם נֶצַח יוֹתִיר בִּלְתִּי נִדָּח יַדִּיחַ
## 
וּבְאוֹר חַיִּים לָהֶם יָאִיר חַסְדּוֹ עַל רָאשֵׁיהֶם שַׁפְרִיר
וּכְאָב אֶת בֵּן יוֹכִיחַ אַהְבָה יָעִיר
## 
הוֹלֵךְ וָאוֹר נֶשֶׁף אַסִּיר אֶל קֵץ יִשְׁעוֹ יָפִיחַ
תִּכּוֹנֵן עִיר מִקְדָּשׁ וּדְבִיר כִּדְבַר חֹזֶה מַבְטִיחַ
יָשׁוּב אֶל כַּנּוֹ שַׂר וּגְבִיר וּבְיִרְאַת אֵל יָרִיחַ
## 
יוֹרֵש עֶצֶר בִּשְׁמוֹ יַכְתִּיר וּלְוִיִּם יָשִׁיב אֶל הַשִׁיר
וּפְנֵי כֹהֵן מָשִׁיחַ כַּיּוֹם יָאִיר.
## 
## 
## יקרה תהלתך: (378)
יָקְרָה תְהִלָּתְךָ גִּילִי מְשׂוֹשׂ לִבִּי
צוּר מִלְּסַפֵּר לוֹ שִׁירִים כְּים אַצְבִּיעַ
הִנֵּה לְשֹׁנוֹת מִקְצָתָם לְהַגִּידָם
נִלְאוּ וְלֹא מָצְאוּ עֵרֶךְ לְמִשְׂגַּבִּי
וַאְנִי כְּפִי כֹּחִי אַגִּיד קְצָת גָּדְלָךְ
אַךְ לֹא כְפִי גָדְלְךָ כִּי אֵין יְכֹלֶת בִּי
דָּבַק בְּךָ לִבִּי וְאֶשְׂמְחָה לִמְאֹד
צוּרִי לְמַעַן כִּי בָךְ אֶשְׁכְּחָה עָצְבִּי
הַיּוֹם לְךָ תַעְרֹג נַפְשִׁי וַיִּיטַב לָךְ
שִׁירִי וְכָל עוֹד יֵשׁ רוּחִי בְּתוֹךְ קִרְבִּי.
## 
## 
## ימין יי: (379)
יְמִין אֲדֹנָי הֲלֹא אַתְּ
הָיִית לְעֵזֶר כְּנֶגְדִּי
הֵיךְ תִּטְּשִׁינִי כְּהַיּוֹם
בְּבוֹר מְצוּקוֹת לְבַדִּי
וּמִשְּׂאֵתִי תְלָאוֹת
נֶהְפַּךְ לְחֹרֶב לְשַׁדִּי
דִּרְשִׁי חֲמָסִי וְאַל נָא
אֶקְרָא אֲדֹנִי לְעַבְדִּי
הִתְעוֹרֲרִי לִי כְּמֵאָז
בִּילֵל יְשִׁמֹן בְּצַעְדִּי
וְתִגְאֲלִי אֶת אֲסִירֵךְ
מִבֵּית עֲבָדִים וְתִפְדִּי.
## 
## 
## יגילון באור: (379)
יְגִילוּן בְּאוֹר מִזְרָחֲךָ יוֹם חֵילְךָ
הֲמוֹנִים דְּבֵקִים בָּךְ שְׁכוּנֵי צִלְּךָ
וְלַעְטֹף לְפָנֶיךָ עֲנִיֵּי חֶדְלְךָ
דְּבָרִים יְבִיאוּן לְהֲדֹמֵי רַגְלְךָ
הֲלִיכוֹת מְעַט מִקְדַּשׁ יְשַׁחֵר חֶבְלְךָ
הֲלֹךְ אַחֲרֵי צִדְקָךְ שְׁמֹעַ קוֹלְךָ
לְיֵשַׁע מְשִׁיחָךְ צֵא וְלַעְזֹר לוֹ לְכָה
וְתִזְכֹּר יְמֵי עוֹלָם בְּסָבְלוֹ עֻלְּךָ
יְמֵי קֵץ גְּאַלְתָּהוּ זְרוֹעַ מָשְלְךָ
חֲשָׂף נָא כְמֵאָז לוֹ וְהָרֵם דִּגְלְךָ
וְנִשְׁמַת אֱנוֹשׁ עַל זֹאת בְּפִי כָל חֵילְךָ
תְּרַנֵּן בְּרֹן כּוֹכְבֵי מְאֹרֹת הִלְּךָ.
## 
## 
## 
## 
## נשמת יפת: (381)
נִשְׁמַת יְפַת עֲלָמוֹת עַל אַלּוּף נְעוּרֶיהָ וְטוּב טַעְמוֹ
תִּתְעַנַּג יוֹם יוֹם תַּעֲנֶה שִׁירַת דּוֹדִי לְכַרְמוֹ
שִׁיר הַשִּׁירִים אֲשֶׁר לִשְׁלֹמֹה
## 
נִשְׁמַת הָעַלְמָה הַיֹּצֵאת לִשְׁאֹב מֵי יֶשַׁע וְאָמְצָה
מִתְאַמֶּצֶת הִיא וְרֵעוֹתֶיהָ לֵאמֹר בְּכָל מוֹבָא וּמוֹצָא
מָשְׁכֵנִי אַחֲרֶיךָ נָרוּצָה
## 
נִשְׁמַת וְרוּחַ אֱלֹהִים תְּעִירָהּ לֵאמֹר אַל תִּירָאִי
עוֹד תַּעְדִּי תֻּפַּיִךְ וְיָצָאת בִּמְחוֹל מְשַׂחֲקִים וְתִהְיִי לִי וְתִנָּשְׂאִי
אִתִּי מִלְּבָנוֹן כַּלָּה אִתִּי מִלְּבָנוֹן תָּבוֹאִי
## 
נִשְׁמַת דְּחוּיַת מְקַנְאִים הֲדוּפַת מְשַׂנְאִים בְּאֵיבָה
אֲמָרֶיהָ תֹּאמַר דּוֹדִי צַח וְאָדוֹם דָּגוּל מֵרְבָבָה
מַיִם רַבִּים לֹא יוּכְלוּ לְכַבּוֹת אֶת הָאַהֲבָה
## 
נִשְׁמַת הָאֹמְרָה בִּלְבָבָהּ עוֹד אֵל אֹיַבְתִּי יַהֲלֹם
תֵּיטִיב נַגֵּן הִנְנִי חוֹמָה כְּגִזְרַת יַהֲלֹם
אָז הָיִיתִי בְּעֵינָיו כְּמוֹצֵאת שָׁלוֹם.
## 
## 
## מי כמוך אין כמוך: (382)
מִי כָּמוֹךְ אֵין כָּמוֹךָ מִי דּוֹמֶה לְךָ אֵין דּוֹמֶה לְךָ
## 
## 
## 
## 
מִי אִשֵּׁשׁ בִּלְתְּךָ אֲדָמָה
מִי עָטָה אוֹר כַּשַּׂלְמָה
מִי סִפֵּר שְׁחָקִים בְּחָכְמָה
מָה רַבּוּ מַעֲשֶׂיךָ יְיָ
## 
## 
## 
## 
מִי בָּנָה רְקִיעֵי עֶרֶץ
מִי גֶּדֶר יָם מֵאֵין פֶּרֶץ
מִי הֵקִים כָּל אַפְסֵי אָרֶץ
אֱלֹהֵי עוֹלָם יְיָ
## 
## 
## 
## 
מִי גָּנַז דְּמוּתוֹ בְּבָשָׂר וָדָם
מִי הִשְׁלִיטוֹ בְּכֹל אֲשֶׁר קָדַם
מִי שָׂם פֶּה לָאָדָם 
מִי תִכֵּן אֶת רוּחַ יְיָ
## 
## 
## 
## 
מִי דָּחָהוּ מִמִּשְׁמָן אֶל רָזֶה
מִי קָרָא עֲלֵי מַחֲזֶה
מִי עָשָׂה אֶת הַדָּבָר הַזֶּה
הֲלֹא אָנוֹכִי יְיָ
## 
## 
## 
## 
מִי הִתְרַצָּה לְרוֹעֶה וּמִנְחָתוֹ
מִי בִּקֵּשׁ דָּמוֹ מִיָּד מְמִיתוֹ
מִי הָעוֹמֵד בְּהֵרָאוֹתוֹ
אֵל קַנּוֹא וְנֹקֵם יְיָ
## 
## 
## 
## 
מִי זָעַם דּוֹר רָעִים 
מִי הֵנִיחַ לְנֹחַ מֵרְשָׁעִים
מִי יָקוּם לִי עִם מְרֵעִים
עַתָּה אָקוּם יֹאמַר יְיָ
## 
## 
## 
## 
מִי זֵרָה אֲסוּפֵי אֲדָמָה
מִי הֵפִיר עֲצַת עָרְמָה
מִי יַעֲלֶה לָּנוּ הַשָּׁמַיְמָה
וְאֵין עֵצָה לְנֶגֶד יְיָ
## 
## 
## 
## 
מִי חִכֵּם אָב הֲמוֹן רֹאשׁ אֲצִילַי
מִי הוֹרָהוּ לְהוֹרוֹת דָּת פְּלִילַי
מִי לַיְּיָ אֵלָי
יִשָּׂא בְרָכָה מֵאֵת יְיָ
## 
## 
## 
## 
מִי טִהֲרוֹ בְּמַצְרֵף וַיֵּצֵא שָׁלֵם
מִי הוֹדִיעַ טוּבוֹ לְבַל יִתְעַלֵּם
מִי הִקְדִּימַנִי וַאֲשַׁלֵּם
מִי זֶה הָאִישׁ יְרֵא יְיָ
## 
## 
## 
## 
מִי יִסְּרָהוּ לְהַעֲלוֹת יְחִידוֹ
מִי אָמַר לִפְדּוֹת נֶפֶשׁ עַבְדּוֹ
מִי שָׁלַח יָדוֹ
בִּמְשִׁיחַ יְיָ
## 
## 
## 
## 
מִי כָּתַב יַעֲקֹב בְּנֶאֱמָנַי
מִי מָחָה עֵשָׂו מִזִּכְרוֹנַי
מִי  בָכֶם יְרֵא יְיָ
גּוֹרָל אֶחָד לַיְּיָ
## 
## 
## 
## 
מִי לְחָצָנוּ בְּרִכְסֵי עָקֹב
מִי נְתָנָנוּ בִּשְׁבִי לִרְקֹב
מִי נָתַן לִמְשִׁסָּה יַעֲקֹב
וְיִשְׂרָאֵל לְבוֹזְזִים הַלֹּא יְיָ
## 
## 
## 
## 
מִי נָתַן בֶּן עַמְרָם גּוֹאֵל
מִי שָׂם בְּיָדוֹ מוֹפְתֵי אֵל
מִי כָּל חֶמְדַּת יִשְׂרָאֵל
לְהִתְהַלֵּךְ לִפְנֵי יְיָ
## 
## 
## 
## 
מִי סִפֵּר לְפַרְעֹה גָּדְלוּ
מִי הִכְבִּיד לִבּוֹ לֵאמֹר לוֹ
מִי יְיָ אֲשֶׁר אֶשְׁמַע בְּקֹלוֹ
לֹא יָדַעְתִּי אֶת יְיָ
## 
## 
## 
## 
מִי עֲזָרְךָ כִּי תִּתְגַּבֵּר
מִי זֶה אֲשֶׁר לַיְּיָ יִתְחַבֵּר
מִי יִתֵּן אֱלוֹהַּ דַּבֵּר
לְמַעַן תֵּדַע כִּי אֵין כַּיְיָ
## 
## 
## 
## 
מִי פָּקַח עִוֵּר וְהִרְנִין נֶאֱלַם
מִי נִשְׁפַּט עִמּוֹ וְלֹא נִכְלָם
מִי הִקְשָׁה אֵלָיו וַיִּשְׁלָם
לֹא תְנַסּוּ אֶת יְיָ
## 
## 
## 
## 
מִי צוֹפָיו מִפָּנָיו תְּמֵהִים
מִי יוֹדְעָיו אַחֲרָיו נִנְהִים
מִי גוֹי גָּדוֹל אֲשֶׁר לוֹ אֱלֹהִים
קְרוֹבִים אֵלָיו כַּיְּיָ
## 
## 
## 
## 
מִי קָרָא דְּרוֹר לִלְאֻמּוֹ
מִי שָׁלַח מַלְאָךְ בִּשְׁמוֹ
מִי בָכֶם מִכָּל עַמּוֹ
לְכוּ וְנַעֲלֶה אֶל הַר יְיָ
## 
## 
## 
## 
מִי רָכַב עַל עָב קַל לִישׁוּעָתֵנוּ 
מִי הִטָּה אֹזֶן לְשַׁוְעָתֵנוּ
מִי הֶאֱמִין לִשְׁמוּעָתֵנוּ
רָנּוּ שָׁמַיִם כִּי עָשָׂה יְיָ
## 
## 
## 
## 
מִי שָׁת בְּלֵב יָם מַעֲבָר 
מִי נִהַג עֶדְרוֹ עַד אֲשֶׁר עָבַר
מִי זֹאת עוֹלָה מִן הַמִּדְבָּר 
עַם הַקֹּדֶשׁ גְּאוּלֵי יְיָ
## 
## 
## 
## 
מִי תְּמָכָנוּ בְּרוּחַ הַקֹּדֶשׁ
מִי שׁוֹרְרוּ לוֹ זֶרַע קֹדֶשׁ
מִי כָּמֹכָה נֶאְדָּר בַּקֹּדֶשׁ
מִי כָמֹכָה בָּאֵלִם יי.
## אל שמחת: (387)
אֵל שִׂמְחַת גִּילִי שֹׁכֵן הַדְּבִיר
אִם אֵין אַתְּ מִי לִי קָצִין וּגְבִיר
## 
יִזְכֹּר אֵל עֶלְיוֹן הַיּוֹם כִּי בְרִית
בֵּינוֹ וּבֵין צִיּוֹן כִּי בָאַחֲרִית
יָחִישׁ לָהּ פִּדְיוֹן אִישׁ נַחַל כְּרִית
## 
וִיגָרֶשׁ שַׁמָּה אֹכֵל הַחֲזִיר
וּנְבָרֵךְ שָׁמָּה בָּרוּךְ מַחֲזִיר
## 
הָשֵׁב רַעְיָתְךָ לִמְחוֹז מַחֲנָהּ
חֹן עַל גּוֹלָתְךָ כִּי עֵת חֶנְנָהּ
כַּלֵּה בַחֲמָתְךָ אָמָה עִם בְּנָהּ
## 
צַוֵּה אֵלֶיהָ בֶּהָלוֹת וְעִיר
וּשְׁבֹר עֻלֶּיהָ מִמִּדְבָּר וְעִיר
## 
וֶאֱדוֹם אַל תִּנְשֶה כִּי עֹל סֻבֳּלוֹ
מַה מַּר מַה קָּשֶׁה מָן הוּא גֹאֲלוֹ
צוּרִי אַל תֶּחֱשֶׁה עַל יוֹם הֵיכְלוֹ
## 
וּזְכֹר יוֹם הֶגְלָה אַנְשֵׁי שֵׁם וְקִיר
וּבְבֵיתִי כִלָּה עַד מַשְׁתִּין בְּקִיר
## 
דֹּרְשִׁי מִכֶּלֶא אַל תִּתֵּן דֳּמִי
עַד אַפְלִיא פֶלֶא וּלְמַעַן שְׁמִי
עַם אֲדֹנָי אֵלֶּה אֶקְרָאָךְ וּמִי
## 
יַמְרֶה אֶת פִּי יוֹם אֶשְׁאַג כַּכְּפִיר
יוֹם יֹאמְרוּ אָיוֹם מוֹעֵד הֶעֱבִיר
## 
הַיּוֹם אַל תֶחְדַּל כִּי אֵל עִמְּךָ
לַעֲמֹד עַל מִגְדָּל בֵּינוֹת עַמְּךָ
וּפְתַח יִתְגַּדַּל אֶשְׁמַע מִמְּךָ
## 
אִם קוֹמָה תַשְׁפִּיל בִּשְׁבָחוֹת וְשִׁיר
עֶלְיוֹן לְךָ יַגְדִּיל תּוֹרָה וְיַאְדִּיר.
## 
## 
## מה תספרו: (390)
מַה תְּסַפְּרוּ לִפְנֵי דוֹדִי אוֹ מַה תַּזְכִּירוּ
אִם תְּעוֹרְרוּ אֶת הָאַהֲבָה אוֹ אִם תָּעִירוּ
## 
יַעֲלֶה בְאָזְנָיו קוֹל בָּנָיו אֱמוּנֵי נֶאֱמָנָיו
הַגְּרוּשִׁים מֵאַרְמוֹנָיו וּמֵעַל שֻלְחָנָיו
אִם יְבַקְשוּ בִּלְתִּי פָנָיו וּבִלְתִּי מִשְׁכָּנָיו
## 
בַּמְּרוֹמִים הִנֵּה עֵדִי אִם זָר הֶאֱמִירוּ
אִם בְּתַעְתֻּעֵי מַעֲצֵבָה כְּבוֹדָם הֵמִירוּ
## 
הֶאֱרִיךְ לְשָׁנִים נִמְשָׁכוֹת וְעִתּוֹת נִשְׁכָּחוֹת
קֵץ פְּדוּת לְעֵינַיִם בּוֹכוֹת וְלִבּוֹת נֶאֱנָחוֹת
אֵיךְ תְּהִי גְּבֶרֶת מַמְלָכוֹת אֲסִירָה לִשְׁפָחוֹת
## 
אַחֲרֵי אֲשֶׁר בִּכְבוֹד הוֹדִי מְלָכִים הִכְתִּירוּ
הָעֲבָדִים עָלַי אֵיבָה בְּשָׂפָה יַפְטִירוּ
## 
דַּבְּרוּ עַל לֵב קִרְיָתִי וְקִרְאוּ אֵלֶיהָ
הִנְנִי אֲאָרֵשׂ רַעְיָתִי בְּתוֹךְ הֵיכָלֶיהָ
חֵן וְהוֹד אֲשַוֶּה לִוְיָתִי וְנִלְווּ אֵלֶיהָ
## 
שֹׁמְרֵי הֲלִיכוֹת בֵּית הוֹדִי בְּקָדְשִׁי יָשִירוּ
עַל עֲבֹדַת צֹבְאֵי צָבָא קְטֹרֶת יַקֻטִירוּ
## 
הַעֲלוּ לְבָנֶיהָ זִכְרוֹן בְּרִית רִאשׁוֹנֶיהָ
וְאָצַלְתִּי לְדוֹר אַחֲרוֹן שְׁמוּרָה לְבָנֶיהָ
אַהֲבַת יְשֵׁנֵי חֶבְרוֹן בְּרִית לֹא אֲשַנֶּהָ
## 
הֵם נְבִיאַי עֹמְדֵי סוֹדִי דְּרָכַי הִכִּירוּ
אַחֲרֵיהֶם אַהֲבָה רַבָּה לְזַרְעָם הִשְאִירוּ.
## 
## 
## יום נפלא: (392)
יוֹם נִפְלָא בֶּן עַמְרָם: "נִפְלָאת בְּעֵינַי הַסִּבָּה"
בְּמַרְאֶה מִתּוֹךְ הַסְּנֶה - רוּחַ לְבֵשַׁתְהוּ וְנִבָּא
וַיָּבוֹא בְּמַלְאֲכוּת חָתָן לְכַלָּה חוֹלַת אַהֲבָה:
קוֹל דּוֹדִי הִנֵּה זֶה בָּא
## 
## 
הִנֵּה בַּעַל נְעוּרִים שָׂם מַרְכְּבוֹת יְשׁוּעוֹת
דַּבְּרוֹתָיו בְּמִדְבָּרִים בְּרוּחַ הַקֹּדֶשׁ נוֹסְעוֹת
קוֹל הוֹלֵךְ לְמֵישָׁרִים וְאָזְנֵי מֹשֶׁה שׁוֹמְעוֹת
מְדַלֵּג עַל הֶהָרִים מְקַפֵּץ עַל הַגְּבָעוֹת
## 
## 
וְדוֹמֶה דּוֹדִי לִצְבִי עָלַי מַעֲרִיב וּמַשְׁכִּים
פַּעַם יְדַבֵּר לְפַרְעֹה וּפַעַם יְאַמֵּץ לֵב מְחַכִּים
בְּמוֹפֵת אַחַר מוֹפֵת לְהַצִּיל מֻכִּים מִמַּכִּים
מַשְׁגִּיחַ מִן הַחַלֹּנוֹת מֵצִיץ מִן הַחֲרַכִּים
## 
## 
דִּגְלִי עָלֶיךָ וּמִי זֶה מִבִּלְעָדַי מָלַךְ
וְאֵיךְ יִתְפָּאֵר פַּרְעֹה וְהִנֵּה רֹאשׁוֹ מֻשְׁלָךְ
קוּמִי לָךְ רַעְיָתִי יָפָתִי וּלְכִי לָךְ
כִּי הִנֵּה הַסְּתָיו עָבָר הַגֶּשֶׁם חָלַף הָלַךְ
## 
## 
הָלַךְ זְמַן עַבְדוּת וְתַם קֵץ לַחֲצֵנוּ 
וְעֵת הַזָּמִיר לְזַמֵּר שֵׁם אֵל יְקִיצֵנוּ
וְחֶזְיוֹן תּוֹר וְגוֹזָל בָּא לְהַחֲלִיצֵנוּ
וְקוֹל הַתּוֹר נִשְׁמַע בְּאַרְצֵנוּ
## 
## 
הֵן אוֹר צְפַנְתִּיו לְיִשְׂרָאֵל עָלָה כְּיוֹם זוֹרֵחַ
צָלַח לִמְלוּכָה וְלִכְהֻנָּה כִּימֵי שֶׁמֶשׁ וְיָרֵחַ
כֶּרֶם נָטַעְתִּי וְשָׁמַרְתִּי כֻּלּוֹ שׂוֹרֵק פּוֹרֵחַ
וְהַגְּפָנִים סְמָדַר נָתְנוּ רֵיחַ
## 
## 
לְהַעֲדוֹתֵךְ רָבִיד שָׁבַרְתִּי עֻלֵּךְ
טִבַּעְתִּי חֵיל שׂוֹטְנַיִךְ וְהֶעֱבַרְתִּי חֵילֵךְ
עַל שְׂפַת יָם שׁוֹרְרִי כְּבוּדָה בַּת מֶלֶךְ
הַרְאִינִי אֶת מַרְאַיִךְ הַשְׁמִיעִינִי אֶת קוֹלֵךְ
## 
## 
וּכְשָׁמְעִי שִׁירַיִךְ וּמִדְבָּרֵךְ הַנָּאוֶה
בְּאָמְרֵךְ "נַעֲשֶׂה וְנִשְׁמָע" לְצִיר נָגִיד וּמְצַוֶּה
חָשַׁקְתִּי קִרְבָתֵךְ וְלִשְׁכֹּן עִמֵּךְ בְּנָוֶה
כִּי קוֹלֵךְ עָרֵב וּמַרְאֵךְ נָאוֶה
## 
## 
יוֹם מַתַּן לוּחוֹת גִּזְרָתָם סַפִּיר וָדָר
שׁוּעָלִים הִשְׁחִיתוּ הַכֶּרֶם וּפָרְצוּ גָּדֵר הַנִּגְדָּר
וַיָּמִירוּ בְּתַבְנִית שׁוֹר הַכָּבוֹד וְהֶהָדָר
מְחַבְּלִים כְּרָמִים וּכְרָמֵינוּ סְמָדַר
## 
## 
כְּקֶדֶם חֵילְךָ בְּתָקְפּוֹ וְחֵילוֹ
אָשִׁיב וְאַקְשִׁיב לְשִׂיחוֹ וְקוֹלוֹ
וְאִם צַר מְכָרוֹ וְאוֹיֵב בְּעָלוֹ
אַחֲרֵי נִמְכַּר גְּאֻלָּה תִּהְיֶה לּוֹ.
## 
## 
## אפתחה שערי רנני: (395)
אֶפְתְּחָה שַׁעֲרֵי רְנָנַי
אָבוֹא בִּגְבֻרוֹת יְיָ
זֶה הַשַּׁעַר לַיְּיָ
צַדִּיקִים יָבוֹאוּ בּוֹ
## 
## 
## 
## 
בְּרֵאשִׁית בָּרָא אֱלֹהִים
גַּלְגַּל מְסוֹבֵב גְּבֹהִים
וְנָתַן מַזָּלוֹת נְגוֹהִים
עוֹלִים וְיֹרְדִים בּוֹ
## 
## 
## 
## 
גַּלִּים הִקְוָה לְמֵי שָׂחוּ
וְדֶשֶׁא כִּסָּה פְּנֵי אָחוּ
וְשִׂיחֵי שָׂדֶה צָמְחוּ 
יַעַר וְכָל עֵץ בּוֹ
## 
## 
## 
## 
דִּמְיוֹנוֹת הִרְבָּה בָּעוֹלָם
וְאָדָם שַׁלִּיט בְּכֻלָּם
וְהַכֹּל בְּשִׁשָּׁה נִשְׁלָם
הַמִּשְׁכָּן וְכָל אֲשֶׁר בּוֹ
## 
## 
## 
## 
הֱבִיאוֹ בְּחֻפָּה כְּחָתָן
וְרַעְיָה לְצִדּוֹ נָתָן
הֵא לְךָ גַּן בִּיתָן
אֲשֶׁר לֹא עָמַלְתָּ בּוֹ
## 
## 
## 
## 
וּמִכָּל פָּרָיו אַל תִּגְרַע
אַךְ עֵץ הַדַּעַת טוֹב וָרָע
קַל מְהֵרָה תִּפָּרַע
נֶפֶשׁ אֲשֶׁר תִּגַּע בּוֹ
## 
## 
## 
## 
זוֹחֵל הֶעֱרִים וַיִּגְזֹר
וְאִשָּׁה לַחֲטוֹא תַּעֲזֹר
לַחְמוֹ יָשִׂימוּ מָזוֹר
אֵין תְּבוּנָה בּוֹ
## 
## 
## 
## 
חֶטְאוֹ מִגַּן הִדִּיחוֹ
וּכְרוּב הָפְקַד עַל פִּתְחוֹ
וְאוּלָם אָדָם אֶל נִכְחוֹ
לֹא יִגַּשׁ כִּי מוּם בּוֹ
## 
## 
## 
## 
טוֹרֵף אָחִיו בְּתַרְמִית
לֹא זָכַר יוֹם הִצְמִית
כִּי גֹּאֵל הַדָּם הוּא יָמִית
אֶת הָרֹצֵחַ בְּפִגְעוֹ בוֹ
## 
## 
## 
## 
יִסְּרוֹ בְּנָפְלוֹ בְּמַכְמוֹר
אֵי אָחִיךָ וַיַּעַן לֵאמֹר
הַאִתִּי הָפְקַד לִשְׁמֹר 
וְאַעְלִים עֵינַי בּוֹ
## 
## 
## 
## 
כְּשׁוּבוֹ אֶל אֵל בּוֹרְאוֹ
שִׂיחוֹ עָלָה לְכִסְאוֹ
וַיִּשְׁבֹּר מַטֵּה חֶטְאוֹ
שֵׁבֶט הַנּוֹגֵשׂ בּוֹ
## 
## 
## 
## 
לֵב זֵדִים מִי יְשִׁיבֶנּוּ
אָמְרוּ לָאֵל סוּר מִמֶּנּוּ
מַה שַׁדַּי כִּי נַעַבְדֶנּוּ
וּמַה נּוֹעִיל כִּי נִפְגַּע בּוֹ
## 
## 
## 
## 
מִלֵּט צַדִּיק כְּנִזְהָר
וְאֶרֶץ מִטֻּמְאָה טִהַר
וְהוּצַק יְסוֹדָם נָהָר
אֲשֶׁר לֹא יֵעָבֵר בּוֹ
## 
## 
## 
## 
נוֹעֲדוּ מִגְדָּל לְרוֹמֵם
וּמִשָּׁם הֱפִיצָם וַיְשִׁמֵּם
וְנִשְׁאַר בִּנְיָנָם שָׁמֵם
שׁוּעָלִים הִלְּכוּ בּוֹ
## 
## 
## 
## 
שָׂרִיג הֶעֱלָה נִצָּה
וְנֻסָּה בְּעֶשֶׂר וְנִרְצָה
בְּכֻלָּם כַּזָּהָב יָצָא
עַל כֵּן עָמַד טַעְמוֹ בּוֹ
## 
## 
## 
## 
עָקַד כְּאַיִל יְחִידוֹ
וְשָׁלַח לַמַּאֲכֶלֶת יָדוֹ
וְהַמִּזְבֵּחַ מוּכָן לְנֶגְדּוֹ
וְהָאֵשׁ עַל הַמִּזְבֵּחַ תּוּקַד בּוֹ
## 
## 
## 
## 
פָּקַד אֱלֹהַי מְזַבֵּחַ
כִּי הֵכִין לִבְנוֹ מַטְבֵּחַ
וּבְשָׁלְחוֹ יָד לְזַבֵּחַ
וְהִנֵּה זֶה מַלְאָךְ נֹגֵעַ בּוֹ
## 
## 
## 
## 
צִוִּיתִיךָ עָל לַהֲקִימֵהוּ
אֲבָל לֹא לַהֲמִיתֵהוּ
אֱסֹף יָדְךָ אַל תַּשְׁחִיתֵהוּ
כִּי בְּרָכָה בּוֹ
## 
## 
## 
## 
קִדֵּם מַלְכּוֹ בְּתַחֲנוּנָיו
אַחַר נָשָׂא עֵינָיו
וְהִנֵּה אָיִל נֶאֱחַז בְּקַרְנָיו
וַיִּשְׁלַח יָדוֹ וַיַּחֲזֶק בּוֹ
## 
## 
## 
## 
רָצָהוּ אֱלֹהָיו לְכֹפֶר
תַּחַת אֶשְׁכֹּל הַכֹּפֶר
לְהַעֲלוֹת מִשַּׁחַת עֹפֶר
יַצִּילֵהוּ כִּי חָפֵץ בּוֹ
## 
## 
## 
## 
שְׁנֵי לְאֻמִּים שְׁתִילָיו
אַךְ אֵל הִקְרִיב אֵלָיו
אֶת יַעֲקֹב הוֹלֵךְ שְׁבִילָיו
וְאֵת אֲשֶׁר יִבְחַר בּוֹ
## 
## 
## 
## 
תֹּם וְיֹשֶׁר נְצָרוּהוּ
וּבְגֹשֶׁן הִרְבּוּהוּ וְהִפְרוּהוּ
כִּי סִבּוֹת יוֹסֵף הוֹרִידוּהוּ
אִישׁ אֲשֶׁר רוּחַ אֱלֹהִים בּוֹ
## 
## 
## 
## 
אָז בְּהֵאָסֵף יוֹסֵף
נוֹתְרָה בְּיַד מְשַׁסֵּף
יוֹנָה נֶחְפָּה בַּכֶּסֶף
כִּכְלִי אֵין חֵפֶץ בּוֹ
## 
## 
## 
## 
נָאַם רֹאֶה דְּמָעַי
צַר לִי לְיֶלֶד שַׁעֲשׁוּעַי
עַל כֵּן הָמוּ מֵעַי
מִדֵּי דַּבְּרִי בּוֹ
## 
## 
## 
## 
יְדִידִי כַּרְמוֹ פִּנָּה
וְצוֹפִים לְשָׁמְרוֹ מִנָּה
וּמִגְדָּל בְּתוֹכוֹ בָּנָה
וְגַם יֶקֶב חָצֵב בּוֹ
## 
## 
## 
## 
יַלְדֵי עַמְרָם גִּבַּר
וּמֹשֶׁה לְנָבִיא הֵבַר
וְאָחִיו אֵלָיו חִבַּר 
אַהֲרֹן אֲשֶׁר בָּחַר בּוֹ
## 
## 
## 
## 
הָגָה בְּמַלְאֲכוּת אֲדֹנָיו
תַּנִּין שַׁלַּח בָּנָיו
כִּי בָּא שַׁוְעָם לְפָנָיו
וְיוֹשִׁיעֵם כִּי חָסוּ בוֹ
## 
## 
## 
## 
וַיַּעַן מִי אֲדוֹנִים
עִמִּי יְבַקֵּשׁ מְדָנִים
יָבוֹא וְנִתְרָאֶה פָּנִים
פֶּה אֶל פֶּה אֲדַבֶּר בּוֹ
## 
## 
## 
## 
דְּבָרֶיךָ חַקֵּר וְאַזֵּן
וְקוֹל מַשִּׁיאֶיךָ אַל תַּאֲזֵן
כִּי אֵיךְ יִתְפָּאֵר הַגַּרְזֶן
עַל הַחוֹצֵב בּוֹ
## 
## 
## 
## 
הָפַךְ מַטֶּה לְנָחָשׁ
וַיֹּאמֶר גַּם זֶה נָחַשׁ
כִּי מֹשֶׁה בְּמַטֵּהוּ חָשׁ
וְהוּא נַחֵשׁ יְנַחֵשׁ בּוֹ
## 
## 
## 
## 
הִנֵּה אֶקְרָא חֲכָמַי
יוֹדְעֵי חֻקּוֹת שָׁמַי
וְאֶעֱרֹךְ גַּם אֲנִי חַרְטֻמַּי
אוּלַי אוּכַל לְהִלָּחֶם בּוֹ
## 
## 
## 
## 
לִבּוֹ נִפְתָּה בְּהֶבְלוֹ
וַיְצַו נוֹגֵשׂ אֲשֶׁר לוֹ
לְהַכְבִּיד עַל יְשֻׁרוּן עֻלּוֹ
כִּי יְחַנֵּן קוֹלוֹ אַל תַּאֲמֶן בּוֹ
## 
## 
## 
## 
וַיְנֻגַּע בְּמִינֵי נְגָעִים
יְאוֹר דָּם וּדְגֵי צְפַרְדְּעִים
וַיִּכָּנַע בְּמֵימָיו הָרָעִים
כָּל יְמֵי אֲשֶׁר הַנֶּגַע בּוֹ
## 
## 
## 
## 
יוֹם נִרְפָּא שָׁב לְרִשְׁעוֹ
וַיֹּאמֶר מֹשֶׁה לְפַרְעֹה
הֲשָׁכַחְתָּ יַד אֵל וּזְרֹעוֹ
אִם כְּהָתֵל בֶּאֱנוֹשׁ תְּהָתֵלּוּ בוֹ
## 
## 
## 
## 
בְּתֵשַׁע מַכּוֹת הִכְרִית
מִגְּאוֹן לִבָּם כָּל שְׁאֵרִית
וְהִפְלָא מַכָּה עֲשִׂירִית
וּמַלְאָךְ אַכְזָרִי יְשֻׁלַּח בּוֹ
## 
## 
## 
## 
רִכְבּוֹ נָתַן יְשׁוּעוֹת
וּפָרַע בְּחָפְרַע פְּרָעוֹת
וְדַרְכֵי יָם לְפָנַי קְרוּעוֹת
כִּי רוּחַ יְיָ נָשְׁבָה בּוֹ
## 
## 
## 
## 
שָׁלַח מַלְאָךְ לְפָנַי
וְנָהַג בְּיַם סוּף הֲמוֹנַי
וְנוֹדַע לְפַרְעֹה כִּי יְיָ
אֱלֹהֵי יִשְׂרָאֵל בָּא בוֹ
## 
## 
## 
## 
מְלָאוֹ לִבּוֹ עוֹד וַיּוֹאֵל
לִרְדֹּף אַחֲרֵי עַם הָאֵל
וְלֹא זָכַר כִּי קֹדֶשׁ יִשְׂרָאֵל
וְכָל זָר לֹא יֹאכַל בּוֹ
## 
## 
## 
## 
וַיַּשְׁקֵף שַׁדַּי מִמְּעוֹנוֹ
וַיֹּאמֶר לְמֹשֶׁה נֶאֱמָנוֹ
הָךְ יָם וְיָשֹׁב לְאֵיתָנוֹ
עַל פַּרְעֹה וְעַל הַבֹּטְחִים בּוֹ
## 
## 
## 
## 
אֵל אָמַר לְמִשְׁבְּרֵי יָם
וַיִּשְׂאוּ גַּלָּיו דָּכְיָם
וְהָרַג אֶת הַתַּנִּין אֲשֶׁר בַּיָּם
זֶה יָצַרְתָּ לְשַׂחֶק בּוֹ
## 
## 
## 
## 
לְבָבוֹת נָדְבוּ בְּשִׁירֵיהֶם
בִּרְאֹתָם אֶת צוֹרְרֵיהֶם
כִּי לֹא נוֹתַר מֵהֶם
אִישׁ אֲשֶׁר רוּחַ בּוֹ
## 
## 
## 
## 
חִדְּשׁוּ שִׁירָה הֲמוֹנַי
מֹשֶׁה וּקְהַל אֱמוּנַי
זֶה הַיּוֹם עָשָׂה יְיָ
נָגִילָה וְנִשְׂמְחָה בּוֹ
אֶפְתְּחָה שַׁעֲרֵי רְנָנַי
אָבוֹא בִּגְבֻרוֹת יְיָ
זֶה הַשַּׁעַר לַיְּיָ
צַדִּיקִים יָבוֹאוּ בּוֹ
## 
## 
## 
## 
בְּרֵאשִׁית בָּרָא אֱלֹהִים
גַּלְגַּל מְסוֹבֵב גְּבֹהִים
וְנָתַן מַזָּלוֹת נְגוֹהִים
עוֹלִים וְיֹרְדִים בּוֹ
## 
## 
## 
## 
גַּלִּים הִקְוָה לְמֵי שָׂחוּ
וְדֶשֶׁא כִּסָּה פְּנֵי אָחוּ
וְשִׂיחֵי שָׂדֶה צָמְחוּ 
יַעַר וְכָל עֵץ בּוֹ
## 
## 
## 
## 
דִּמְיוֹנוֹת הִרְבָּה בָּעוֹלָם
וְאָדָם שַׁלִּיט בְּכֻלָּם
וְהַכֹּל בְּשִׁשָּׁה נִשְׁלָם
הַמִּשְׁכָּן וְכָל אֲשֶׁר בּוֹ
## 
## 
## 
## 
הֱבִיאוֹ בְּחֻפָּה כְּחָתָן
וְרַעְיָה לְצִדּוֹ נָתָן
הֵא לְךָ גַּן בִּיתָן
אֲשֶׁר לֹא עָמַלְתָּ בּוֹ
## 
## 
## 
## 
וּמִכָּל פָּרָיו אַל תִּגְרַע
אַךְ עֵץ הַדַּעַת טוֹב וָרָע
קַל מְהֵרָה תִּפָּרַע
נֶפֶשׁ אֲשֶׁר תִּגַּע בּוֹ
## 
## 
## 
## 
זוֹחֵל הֶעֱרִים וַיִּגְזֹר
וְאִשָּׁה לַחֲטוֹא תַּעֲזֹר
לַחְמוֹ יָשִׂימוּ מָזוֹר
אֵין תְּבוּנָה בּוֹ
## 
## 
## 
## 
חֶטְאוֹ מִגַּן הִדִּיחוֹ
וּכְרוּב הָפְקַד עַל פִּתְחוֹ
וְאוּלָם אָדָם אֶל נִכְחוֹ
לֹא יִגַּשׁ כִּי מוּם בּוֹ
## 
## 
## 
## 
טוֹרֵף אָחִיו בְּתַרְמִית
לֹא זָכַר יוֹם הִצְמִית
כִּי גֹּאֵל הַדָּם הוּא יָמִית
אֶת הָרֹצֵחַ בְּפִגְעוֹ בוֹ
## 
## 
## 
## 
יִסְּרוֹ בְּנָפְלוֹ בְּמַכְמוֹר
אֵי אָחִיךָ וַיַּעַן לֵאמֹר
הַאִתִּי הָפְקַד לִשְׁמֹר 
וְאַעְלִים עֵינַי בּוֹ
## 
## 
## 
## 
כְּשׁוּבוֹ אֶל אֵל בּוֹרְאוֹ
שִׂיחוֹ עָלָה לְכִסְאוֹ
וַיִּשְׁבֹּר מַטֵּה חֶטְאוֹ
שֵׁבֶט הַנּוֹגֵשׂ בּוֹ
## 
## 
## 
## 
לֵב זֵדִים מִי יְשִׁיבֶנּוּ
אָמְרוּ לָאֵל סוּר מִמֶּנּוּ
מַה שַׁדַּי כִּי נַעַבְדֶנּוּ
וּמַה נּוֹעִיל כִּי נִפְגַּע בּוֹ
## 
## 
## 
## 
מִלֵּט צַדִּיק כְּנִזְהָר
וְאֶרֶץ מִטֻּמְאָה טִהַר
וְהוּצַק יְסוֹדָם נָהָר
אֲשֶׁר לֹא יֵעָבֵר בּוֹ
## 
## 
## 
## 
נוֹעֲדוּ מִגְדָּל לְרוֹמֵם
וּמִשָּׁם הֱפִיצָם וַיְשִׁמֵּם
וְנִשְׁאַר בִּנְיָנָם שָׁמֵם
שׁוּעָלִים הִלְּכוּ בּוֹ
## 
## 
## 
## 
שָׂרִיג הֶעֱלָה נִצָּה
וְנֻסָּה בְּעֶשֶׂר וְנִרְצָה
בְּכֻלָּם כַּזָּהָב יָצָא
עַל כֵּן עָמַד טַעְמוֹ בּוֹ
## 
## 
## 
## 
עָקַד כְּאַיִל יְחִידוֹ
וְשָׁלַח לַמַּאֲכֶלֶת יָדוֹ
וְהַמִּזְבֵּחַ מוּכָן לְנֶגְדּוֹ
וְהָאֵשׁ עַל הַמִּזְבֵּחַ תּוּקַד בּוֹ
## 
## 
## 
## 
פָּקַד אֱלֹהַי מְזַבֵּחַ
כִּי הֵכִין לִבְנוֹ מַטְבֵּחַ
וּבְשָׁלְחוֹ יָד לְזַבֵּחַ
וְהִנֵּה זֶה מַלְאָךְ נֹגֵעַ בּוֹ
## 
## 
## 
## 
צִוִּיתִיךָ עָל לַהֲקִימֵהוּ
אֲבָל לֹא לַהֲמִיתֵהוּ
אֱסֹף יָדְךָ אַל תַּשְׁחִיתֵהוּ
כִּי בְּרָכָה בּוֹ
## 
## 
## 
## 
קִדֵּם מַלְכּוֹ בְּתַחֲנוּנָיו
אַחַר נָשָׂא עֵינָיו
וְהִנֵּה אָיִל נֶאֱחַז בְּקַרְנָיו
וַיִּשְׁלַח יָדוֹ וַיַּחֲזֶק בּוֹ
## 
## 
## 
## 
רָצָהוּ אֱלֹהָיו לְכֹפֶר
תַּחַת אֶשְׁכֹּל הַכֹּפֶר
לְהַעֲלוֹת מִשַּׁחַת עֹפֶר
יַצִּילֵהוּ כִּי חָפֵץ בּוֹ
## 
## 
## 
## 
שְׁנֵי לְאֻמִּים שְׁתִילָיו
אַךְ אֵל הִקְרִיב אֵלָיו
אֶת יַעֲקֹב הוֹלֵךְ שְׁבִילָיו
וְאֵת אֲשֶׁר יִבְחַר בּוֹ
## 
## 
## 
## 
תֹּם וְיֹשֶׁר נְצָרוּהוּ
וּבְגֹשֶׁן הִרְבּוּהוּ וְהִפְרוּהוּ
כִּי סִבּוֹת יוֹסֵף הוֹרִידוּהוּ
אִישׁ אֲשֶׁר רוּחַ אֱלֹהִים בּוֹ
## 
## 
## 
## 
אָז בְּהֵאָסֵף יוֹסֵף
נוֹתְרָה בְּיַד מְשַׁסֵּף
יוֹנָה נֶחְפָּה בַּכֶּסֶף
כִּכְלִי אֵין חֵפֶץ בּוֹ
## 
## 
## 
## 
נָאַם רֹאֶה דְּמָעַי
צַר לִי לְיֶלֶד שַׁעֲשׁוּעַי
עַל כֵּן הָמוּ מֵעַי
מִדֵּי דַּבְּרִי בּוֹ
## 
## 
## 
## 
יְדִידִי כַּרְמוֹ פִּנָּה
וְצוֹפִים לְשָׁמְרוֹ מִנָּה
וּמִגְדָּל בְּתוֹכוֹ בָּנָה
וְגַם יֶקֶב חָצֵב בּוֹ
## 
## 
## 
## 
יַלְדֵי עַמְרָם גִּבַּר
וּמֹשֶׁה לְנָבִיא הֵבַר
וְאָחִיו אֵלָיו חִבַּר 
אַהֲרֹן אֲשֶׁר בָּחַר בּוֹ
## 
## 
## 
## 
הָגָה בְּמַלְאֲכוּת אֲדֹנָיו
תַּנִּין שַׁלַּח בָּנָיו
כִּי בָּא שַׁוְעָם לְפָנָיו
וְיוֹשִׁיעֵם כִּי חָסוּ בוֹ
## 
## 
## 
## 
וַיַּעַן מִי אֲדוֹנִים
עִמִּי יְבַקֵּשׁ מְדָנִים
יָבוֹא וְנִתְרָאֶה פָּנִים
פֶּה אֶל פֶּה אֲדַבֶּר בּוֹ
## 
## 
## 
## 
דְּבָרֶיךָ חַקֵּר וְאַזֵּן
וְקוֹל מַשִּׁיאֶיךָ אַל תַּאֲזֵן
כִּי אֵיךְ יִתְפָּאֵר הַגַּרְזֶן
עַל הַחוֹצֵב בּוֹ
## 
## 
## 
## 
הָפַךְ מַטֶּה לְנָחָשׁ
וַיֹּאמֶר גַּם זֶה נָחַשׁ
כִּי מֹשֶׁה בְּמַטֵּהוּ חָשׁ
וְהוּא נַחֵשׁ יְנַחֵשׁ בּוֹ
## 
## 
## 
## 
הִנֵּה אֶקְרָא חֲכָמַי
יוֹדְעֵי חֻקּוֹת שָׁמַי
וְאֶעֱרֹךְ גַּם אֲנִי חַרְטֻמַּי
אוּלַי אוּכַל לְהִלָּחֶם בּוֹ
## 
## 
## 
## 
לִבּוֹ נִפְתָּה בְּהֶבְלוֹ
וַיְצַו נוֹגֵשׂ אֲשֶׁר לוֹ
לְהַכְבִּיד עַל יְשֻׁרוּן עֻלּוֹ
כִּי יְחַנֵּן קוֹלוֹ אַל תַּאֲמֶן בּוֹ
## 
## 
## 
## 
וַיְנֻגַּע בְּמִינֵי נְגָעִים
יְאוֹר דָּם וּדְגֵי צְפַרְדְּעִים
וַיִּכָּנַע בְּמֵימָיו הָרָעִים
כָּל יְמֵי אֲשֶׁר הַנֶּגַע בּוֹ
## 
## 
## 
## 
יוֹם נִרְפָּא שָׁב לְרִשְׁעוֹ
וַיֹּאמֶר מֹשֶׁה לְפַרְעֹה
הֲשָׁכַחְתָּ יַד אֵל וּזְרֹעוֹ
אִם כְּהָתֵל בֶּאֱנוֹשׁ תְּהָתֵלּוּ בוֹ
## 
## 
## 
## 
בְּתֵשַׁע מַכּוֹת הִכְרִית
מִגְּאוֹן לִבָּם כָּל שְׁאֵרִית
וְהִפְלָא מַכָּה עֲשִׂירִית
וּמַלְאָךְ אַכְזָרִי יְשֻׁלַּח בּוֹ
## 
## 
## 
## 
רִכְבּוֹ נָתַן יְשׁוּעוֹת
וּפָרַע בְּחָפְרַע פְּרָעוֹת
וְדַרְכֵי יָם לְפָנַי קְרוּעוֹת
כִּי רוּחַ יְיָ נָשְׁבָה בּוֹ
## 
## 
## 
## 
שָׁלַח מַלְאָךְ לְפָנַי
וְנָהַג בְּיַם סוּף הֲמוֹנַי
וְנוֹדַע לְפַרְעֹה כִּי יְיָ
אֱלֹהֵי יִשְׂרָאֵל בָּא בוֹ
## 
## 
## 
## 
מְלָאוֹ לִבּוֹ עוֹד וַיּוֹאֵל
לִרְדֹּף אַחֲרֵי עַם הָאֵל
וְלֹא זָכַר כִּי קֹדֶשׁ יִשְׂרָאֵל
וְכָל זָר לֹא יֹאכַל בּוֹ
## 
## 
## 
## 
וַיַּשְׁקֵף שַׁדַּי מִמְּעוֹנוֹ
וַיֹּאמֶר לְמֹשֶׁה נֶאֱמָנוֹ
הָךְ יָם וְיָשֹׁב לְאֵיתָנוֹ
עַל פַּרְעֹה וְעַל הַבֹּטְחִים בּוֹ
## 
## 
## 
## 
אֵל אָמַר לְמִשְׁבְּרֵי יָם
וַיִּשְׂאוּ גַּלָּיו דָּכְיָם
וְהָרַג אֶת הַתַּנִּין אֲשֶׁר בַּיָּם
זֶה יָצַרְתָּ לְשַׂחֶק בּוֹ
## 
## 
## 
## 
לְבָבוֹת נָדְבוּ בְּשִׁירֵיהֶם
בִּרְאֹתָם אֶת צוֹרְרֵיהֶם
כִּי לֹא נוֹתַר מֵהֶם
אִישׁ אֲשֶׁר רוּחַ בּוֹ
## 
## 
## 
## 
חִדְּשׁוּ שִׁירָה הֲמוֹנַי
מֹשֶׁה וּקְהַל אֱמוּנַי
זֶה הַיּוֹם עָשָׂה יְיָ
נָגִילָה וְנִשְׂמְחָה בּוֹ
## 
## 
## יום ליבשה: (404)
יוֹם לַיַּבָּשָׁה נֶהֶפְכוּ מְצוּלִים
שִׁירָה חֲדָשָׁה שִׁבְּחוּ גְאוּלִים
## 
יוֹם בְּצַר נִכְבַּדְתָּ וְאֵלַי נֶחְמַדְתָּ
וְלָךְ עֹז יִסַּדְתָּ מִפִּי עוֹלֲלִים
## 
הִטְבַּעְתָּ בְתַרְמִית רַגְלֵי בַת עֲנָמִית
וַּפַעֲמֵי שׁוּלַמִּית יָפוּ בַנְּעָלִים
## 
וְכָל רֹאַי יְשִׁירוּן בְּעֵת הוֹדִי יְשׁוּרוּן
אֵין כָּאֵל יְשֻׁרוּן וְאֹיְבֵינוּ פְּלִילִים
## 
דְּגָלַי כֵּן תָּרִים עַל הַנִּשְׁאָרִים
וּתְלַקֵּט פְּזוּרִים כִּמְלַקֵּט שִׁבֳּלִים
## 
הַבָּאִים עִמְּךָ בִּבְרִית חֹתָמְךָ
וּמִבֶּטֶן לְשִׁמְךָ הֵם נִמֹּלִים
## 
הֶרְאוּ אֹתֹתָם לְכָל רֹאֶה אוֹתָם
וְעַל כַּנְפֵי כְסוּתָם יַעֲשׂוּ גְדִלִים
## 
לְמִי זֹאת נִרְשֶׁמֶת הַכֶּר נָא דְּבַר אֱמֶת
לְמִי הַחֹתֶמֶת וְהַפְּתִילִים
## 
וְשׁוּב שֵׁנִית לְקַדְּשָׁהּ וְאַל תּוֹסֶף לְגָרְשָׁהּ
וְהַעֲלֵה אוֹר שִׁמְשָׁהּ וְנָסוּ הַצְּלָלִים
## 
יְדִידִים רוֹמֲמוּךָ בְּשִׁירָה קִדְּמוּךָ
מִי כָמֹכָה אֲדֹנָי בָּאֵלִים.
## 
## 
## קוראים בלבב: (406)
קוֹרְאִים בְּלֵבָב שָׁלֵם שָׁאֲלוּ לִשְׁלוֹם שָׁלֵם
יָמַי אֶצְעַק וְאֶפְעֶה
מִבֵּין שָׂרָף וְאֶפְעֶה
כִּי אֵין מַרְבֵּץ וּמִרְעֶה
לָעֵדֶר בַּבָּר חוֹלֵם וּבְשׁוּב שְׁבוּתוֹ כְּחוֹלֵם
הָאֵל כּוֹנֵן אֲשׁוּרַי 
וְיַסֵּד בְּחֶסֶד שׁוּרַי
וּלְחֵיק צָרַי וְשׁוּרַי
נָקָם וְשִׁלֵּם שַׁלֵּם וּמִיְּקָר עֲדָנַי שָׁלֵּם
וְעַד אָן אֶחֱרַף וְאָקוּץ
בֵּינוֹת חוֹרְפַי וְאָקוּץ
יָהּ קוּם לְעֹבְדֵי שִׁקּוּץ
צַלְמָם הוֹלֵךְ בְּצֶלֶם וּצְלֵם בְּגַחֲלֵי צֶלֶם
דְּלֵה עַם יָרַד לִשְׁאוֹל
כָּבְדוּ שְׂפָתָיו לִשְׁאוֹל
אוּלַי בָּא יוֹם לִגְאוֹל
וְתַרְנִין שִׂפְתֵי אִלֵּם קָמַת עֲווֹנָיו אִלֵּם
הָרֵם יֶשְׁעֲךָ כַּנֵּס
וְאֵלָיו עַמְּךָ כַּנֵּס
וְשָׂא נֵס כְּמֵאָז בְּחָנֵס
וְעֵינֵי כָּל צַר הַעְלֵם וְאֶל הַר קָדְשְׁךָ תַּעֲלֵם
## 
## 
## יושב ושומם: (408)
יוֹשֵׁב וְשׁוֹמֵם בְּגָלוּת וְדוֹמֵם
מָתַי תְּקוֹמֵם בֵּיתוֹ יִתְרוֹמֵם
וְאֶת אֹיְבָיו תְּהֻמֵּם וּלְקֶלֶס תְּשִׂימֵם
וְשׂטְנָיו תַּכְלִימֵם וְהַחֲרֵם תַּחֲרִימֵם
וְקוֹרֵא לְעֵינַי לְכָדוּנִי בּוֹנָי
וְאַחַי וּשְׁכֵנַי אֵיךְ הָיוּ אֲדֹנָי
וְיֹרְקִים בְּפָנָי וּלְךָ אֶשָּׂא עֵינָי
## 
אֲדֹנָי לֹא יַעַזְבֶנּוּ
אֶחָד מֵאֶחָיו יִגְאָלֶנּוּ
## 
הֲלָעַד דָּר מְעֹנָה גְּאוֹן יַעֲקֹב עָנָה
וְאָח בְּבֵיתִי עָנָה וּבִי זְדוֹנִי עָנָה
הַאֲנִי לְתוּגוֹת מֻנָּה וְאִם לְחֶרֶב נִמְנָה
וְאִם חֶבֶל נָפִישׁ וְקֵדְמָה וַעֲנָה
כִּי כַמָּה שָׁנָה כְּבוֹדִי שִׁנָּה
וְאִם אֶשְׁאַל עַל חֹק אֲשֶׁר נִצְמַק צָמֹק
אֶשְׁמַע מֵרָחֹק כְּבָר חָמַק חָמֹק
## 
עָמֹק עָמֹק מִי יִמְצָאֶנּוּ
אֶחָד מֵאֶחָיו יִגְאָלֶנּוּ
## 
וִילָדִים יְדִידִים אֵיךְ הָיוּ טְרוּדִים
בְּכָל הָרִים שְׁדוּדִים בְּיַד כּוּשִׁים וְלוּדִים
וְזַנְבוֹת הָאוּדִים אֹתָם מַעֲבִדִים
וַעֲנִיִּים מְרוּדִים בְּיַד עֶבֶד עֲבָדִים
כְּבָר שָׂבְעוּ נְדֻדִים וְלֹא בָא עֵת דֹּדִים
וְאֵחֲרוּ הַמֹּעֲדִים אֲשֶׁר בָּהֶם נוֹעָדִים
בִּשְׁאוֹלָה צִבֵּר עֲדֵי יִצְמַח אֵבֶר
וּבְעֵת עָנְיָם שִׁבֵּר דֹּרְשִׁים אַךְ שֶׂבֶר
## 
אַשְׁרֵי הַגֶּבֶר אֲשֶׁר תְּיַסְּרֶנוּ
אֶחָד מֵאֶחָיו יִגְאָלֶנּוּ
## 
דְּלֵה נָא מִמֵּצָר בֵּן קֹרַאֲךָ בַצָּר
כִּי בְעוֹד יוֹם קָצָר בְּבוא בַעֲרִיפוֹ חֹשֶׁךְ צָר
וְכִמְלִילֹת נִבְצָר וּכְקָצִיר נִקְצָר
רַק אֱמוּנוֹת נָצַר רַק צַעֲדוֹ לֹא יֵצַר
וְשָׂם בְּלִבּוֹ אוֹצָר אֶל דָת וְשָׂם חוֹתָם צָר
מָעֹז הָיָה מִמַּעַל לָשׂוּם הַכּוֹס רַעַל
טֶרֶם בְּרֹב הַמַּעַל תִּדְרְכֶנּוּ נָעַל
## 
וְהִתְבּוֹנַנְתָּ עַל מְקוֹמוֹ וְאֵינֶנּוּ
אֶחָד מֵאֶחָיו יִגְאָלֶנּוּ
## 
הֲלֹא אֱלֹהַי אָתָּה וּשְׁמִי בְּכֹרְךָ שָׂמְתָּ
וְאֹתִי סְגֻלָּה תַּתָּ וְנַחְלָה נָחָלְתָּ
וְלָמָּה מָאַסְתָּ בִּי וְגַם זָנָחְתָּ
שׁוּב כְּאָז דִּבַּרְתָּ עַל בֵּן אֲשֶׁר אִמַּצְתָּ
## 
וְהָחִישׁ לְהַצִּילוֹ וּשְׁבֹר מֶנּוּ עֻלּוֹ
וַעֲנֵה אֵל וּגְאָלוֹ עֵת יֶהֱמֶה בְקוֹלוֹ
## 
הָמוּ מֵעַי לוֹ רַחֵם אֲרַחֲמֶנּוּ
אֶחָד מֵאֶחָיו יִגְאָלֶנּוּ.
## 
## 
## יונה נשאתה: (412)
יוֹנָה נְשָׂאתָהּ / עַל כַּנְפֵי נְשָׁרִים
וְקִנֲנָה בְּחֵיקְךָ / תּוֹךְ חַדְרֵי חֲדָרִים
לָמָּה נְטַשְׁתָּהּ / נוֹדֲדָה בַיְעָרִים
וּמִכֹּל עֲבָרִים / פּוֹרְשֵׂי מַכְמוֹרִים?
יְסִיתוּהָ זָרִים / בֵּאלֹהִים אֲחֵרִים ­–
וְהִיא בְּמִסְתָּרִים / תִּבְכֶּה לְבַעַל נְעוּרִים.
וּבֶן‑דִּישָׁן וְדִשׁוֹן / יַחֲלִיק לָהּ לָשׁוֹן –
וְתִשָּׂא אִישׁוֹן / לְאִישָׁהּ הָרִאשׁוֹן.
לָמָּה תַעֲזֹב נַפְשִׁי לִשְׁאוֹל?
וְאֵדְעָה כִּי אֵין זוּלָתְךָ לִגְאֹל?
## 
הֲלָנֶצַח תַּמָּה / תְּהִי גְלוּיַת צַמָּה,
בִּזָּה וְשַׁמָּה / לְמִזֶּה וְשַׁמָּה?
וּבֶן‑הָאָמָה / הֶעֱטַנִי אֵימָה,
כִּי ביַד רָמָה / קֶשֶׁת רָמָה.
וְאָהֳלִי – בָּמָה / לְאָהֳלִיבָמָה,
וְאָהֳלִיבָה מַה / תְּיַחֵל עוֹד וְכַמָּה –
וְאֵין מוֹפֵת וְאֵין אוֹת / וְאֵין חָזוֹן וּמַרְאוֹת?
וְאִם אֶשְׁאַל לִרְאוֹת, / מָתַי קֵץ הַפְּלָאוֹת,
יַעֲנוּ נְבוּאוֹת: / הִקְשֵׁיתָ לִשְׁאוֹל!
## 
וּבָנוֹת עֲדִינוֹת / הָגְלוּ מִמְּדִינוֹת,
מִמִּטּוֹת רַעֲנַנּוֹת / וּמְנוּחוֹת שַאֲנַנּוֹת,
וְנִפְזְרוּ בֵּינוֹת / עַם לֹא בִינוֹת
בְּלַעֲגֵי שָׂפָה / וּבִלְשׁוֹנוֹת שׁוֹנוֹת –
אַךְ שָׁמְרוּ אֱמוּנוֹת / בָּם הָיוּ אֱמוּנוֹת,
וְלֶאֱלִילֵי תְמוּנוֹת / מֵאֲנוּ לֵעָנוֹת,
וְלָמָּה בַמֶּרְחַק / עָמַד דָּר שַׁחַק?
וְרוֹדִי דָחַק, / וְדוֹדִי רָחַק
וּלְקֵץ יָמִים / נִשְאַל נִשְׁאֹל.
## 
דֶּגֶל אַחֲוָה / מֵעָלַי הוּסַר,
וְרֶגֶל גַּאֲוָה / עָלַי, עֹל וּמוֹסָר,
וַאֲנִי מְיֻסָּר / בְּאַכְזְרִיּוּת מוּסָר,
גּוֹלֶה וְנֶאֱסָר / וְזָעַף וָסָר,
בְּאֵין מִנְזָר וְטִפְסָר / וְאֵין מֶלֶךְ וְאֵין שָׂר.
וְצַר אֵלַי סָר / וְצוּר מִנִּי סָר
וְהֶחֱרִיב בְּקִצְפּוֹ / מְקוֹם מִדְרַךְ כַּפּוֹ
וְהִצִּית בְּזַעְפּוֹ / מְזוּזָתוֹ וְסִפּוֹ,
וְאֵשׂ קָדְחָה בְאַפּוֹ / וַתִּיקַד עַד שְׁאוֹל.
## 
הַלְעוֹלָמִים / יִזְנַח אֲדֹנָי
וְהַאֵין קֵצֶה / למוֹעֲדֵי חֶזְיוֹנִי?
קוּמָה, אֲדֹנָי, / וְיָפוּצוּ שׂוֹטְנָי,
וְשׁוּב אֶל מְעוֹנֵי / אֶל הֵיכָל לִפְנָי,
וְגַלֶּה לְעֵינֵי / כְּבוֹדךָ כִּמִסִּינָי
וְהָשֵׁב לִשְׁכֵנַי / גְּמוּל עַל יְגוֹנַי
וּבְטַל יֶשַׁע רֵד / עַל יָרֵא וְחָרֵד,
וּמִכִּסְאוֹ הוֹרֵד / בֶּן­‑הָאָָמָה מוֹרֵד,
מְהֵרָה, פֶּן אֵרֵד / בְּיָגוֹן אֶל שְׁאוֹל!
## 
## 
## יעירוני בשמך רעיוני: (417)
יְעִירוּנִי בְּשִׁמְךָ רַעְיוֹנַי וְיָשִׂימוּ חֲסָדֶיךָ לְפָנָי
הֱבִינוּנִי דָּבָר נֶפֶשׁ יְצַרְתָּהּ קְשׁוּרָה בִּי וְהִיא נִפְלָאת בְּעֵינַי
וְלִבִּי רָאֲךָ וַיַּאֲמֶן בְּךָ כְּאִלּוּ מָעֳמָד הָיָה בְּסִינָי
דְּרַשְׁתִּיךָ בְּחֶזְיוֹנַי וְעָבַר כְּבוֹדְךָ בִּי וְיָרַד בַּעֲנָנַי
הֱקִימוּנִי שְׂעִפַּי מִיְּצוּעַי לְבָרֵךְ שֵׁם כְּבוֹדְךָ יְיָ.
## 
## 
## יפה וטוב: (418)
יָפֶה וְטוֹב לֶאְחֹז בְּבֵיתְךָ מַחֲנֶה
לָעָם אֲשֶׁר שִׁמְךָ בְּקִרְבָּם יַחֲנֶה
הַשֵּׁם אֲשֶׁר שִׁכְנוֹ בְּרוּם עוֹלָם וְהוּא
נִמְצָא בְּלֵב דַּכָּא וְעִם אִישׁ נַעֲנֶה
וּשְׁמֵי מְרֹמִים לֹא יְכִילוּהוּ וְאִם
יָרַד עֲלֵי סִינַי וְשָׁכַן בַּסְּנֶה
דַרְכּוֹ מְאֹד קָרְבָה וְלִמְאֹד רָחֲקָה
כִּי כֹל אֲשֶׁר פָּעַל לְיֵשׁ וּלְמַעֲנֶה
הֵן עַל לְבָבִי מֵאֱלֹהַי מַחֲשָׁב
גַּם עַל לְשׁוֹנִי מֵאֲדֹנָי מַעֲנֶה.
## 
## 
## ישן ולבו: (419)
יָשֵׁן וְלִבּוֹ עֵר
בֹּעֵר וּמִשְׂתָּעֵר
צֵא נָא וְהִנָּעֵר
וּלְכָה בְּאוֹר פָּנַי
## 
קוּמָה צְלַח וּרְכַב
דָּרַךְ לְךָ כּוֹכָב
וַאֲשֶׁר בְּבוֹר שָׁכַב
עָלָה לְרֹאשׁ סִינַי
## 
אַל תַעֲלֹז נַפְשָׁם
הָאֹמְרִים תֶּאְשַׁם
צִיּוֹן וְהִנֵּה שָׁם
לִבִּי וְשֵׁם עֵינַי
## 
אֵגָּל וְאֶסָּתֵר
אֶקְצֹף וְאֵעָתֵר
מִי יַחֲמֹל יוֹתֵר
מִנִּי עֲלֵי בָנָי.
## 
## 
## יאתו לך: (420)
יָאֲתוּ לְךָ תֻּשְׁבָּחוֹת
אֵל אֱלֹהֵי הָרוּחוֹת
## 
הוּכַן בְּחֶסֶד כִּסֵּא
נִשָּׂא וְנֹשְׂאָיו נֹשֵׁא
מָכוֹן לְכֹל מִתְנַשֵּׂא
## 
מַחְשֶׁה וְחָכְמָה בְטֻחוֹת
בַּעֲדוֹ תְדַבֵּר צָחוֹת
## 
וַעֲלֵי לְבַב עֹבְדֶיךָ
לֻחוֹת וְשָׁם עֵדֶיךָ
כִּי בְּאֶצְבְּעוֹת יָדֶיךָ
## 
חֻקּוֹת אֲשֶׁר לֹא נִמְחוֹת
חֲקֻקוֹת עַל הַלֻּחוֹת
## 
דֶּרֶךְ נְפָשׁוֹת קָרְבָה
לִדְרֹךְ בְּכֵס מֶרְכָּבָה
כִּי בְרוּחֲךָ הַטּוֹבָה
## 
עַל מֵי מְנֻחוֹת מֻנְחוֹת
וּסְבִיבָיו מֻנָּחוֹת
## 
הֵא לְךָ נְפָשׁוֹת מְבָרְכוֹת
גַּם הַגְּוִיּוֹת בֹּרְכוֹת
כֻּלָּם לְיָדְךָ חוֹכוֹת
## 
לַעֲבֹד שְׁמָךְ נִלְקָחוֹת
מִשְׁתַּטְּחוֹת כִּשְׁפָחוֹת.
## 
## 
## אל נעלה: (421)
אֵל נַעֲלָה בְּשַׁפְרִיר מְעוֹנַי
הֲמֻלַּת גְּדֻלָּתוֹ בְּאָזְנָי
קוֹל יְיָ בַּכֹּחַ קוֹל יְיָ
חוֹצֵב לַהֲבוֹת אֵשׁ
## 
## 
## 
## 
בְּחָכְמָה הִפְלִיא סוֹדוֹ
וְהַכֹּל חוֹלְלָה יָדוֹ
מְרוֹמִים מָלֵא כְּבוֹדוֹ
וּמַרְאֵה כְּבוֹד יְיָ כְּאֵשׁ
## 
## 
## 
## 
גָּבַל אַפְסֵי תַּחְתִּיּוֹת
וְרָקַע מְרוֹמֵי עִלִּיּוֹת
וְיָצַר אוֹפַנִּים וְחַיּוֹת
מַרְאֵיהֶם כְּגַחֲלֵי אֵשׁ
## 
## 
## 
## 
דַּהֲרוֹת מִשְׁמַרְתּוֹ יָצָר
וְגָנַז אַבְנֵי אֵשׁ וְאָצַר
חָשַׂךְ גְּבוּרוֹת לְעֵת צָר
בָּרָד וְגַחֲלֵי אֵשׁ
## 
## 
## 
## 
הֵאִיר מַחֲשַׁכֵּי מַהֲלָכָיו
וְאֵשׁ נָגַהּ עַל דְּרָכָיו 
עוֹשֶׂה רוּחוֹת מַלְאָכָיו
מְשָׁרְתָיו אֵשׁ
## 
## 
## 
## 
וַיַּצֵּב גַּלְגַּל בָּרָקִיעַ 
וְנִיצוֹץ זָהֳרוֹ הִבְקִיעַ
לְמֶמְשֶׁלֶת הַיּוֹם יוֹפִיעַ
וָלַיְלָה בְּעַמּוּד אֵשׁ
## 
## 
## 
## 
זִמֵּן אֲרֻחָה לְהֵלֶךְ
שַׁלִּיט עַל יְצוּרָיו וָמֶלֶךְ
בִּמְסוּכַת אֶבֶן יְקָרָה מִתְהַלֵּךְ
בְּתוֹךְ אַבְנֵי אֵשׁ
## 
## 
## 
## 
חֲנֵפִים מָרְדוּ בְּמַלְכָּם
וְהִשְׁחִיתוּ נְתִיבָם וְדַרְכָּם
עָזַב כַּכְּפִיר סֻכָּם
וַתִּבְעַר בָּם אֵשׁ
## 
## 
## 
## 
טְרָדָם מִתּוֹךְ הֵיכָלָיו
וְנִגְרָשׁ נָעוּ מַעְגָּלָיו
כְּנַהֲמַת יָם נָהַם עָלָיו
כְּקוֹל לַהַב אֵשׁ
## 
## 
## 
## 
יְקוֹד שַׁחַת בְּחַלּוֹנוֹ עָלָה
וְדָמוֹ נִגְרַשׁ וְנִגְלָה
צַעַק דָּמוֹ לְאֵל וְעָלָה
עָשָׁן בְּאַפּוֹ וְאֵשׁ
## 
## 
## 
## 
כִּלָּה יְיָ חֲרוֹן אַפּוֹ
בְּכַלּוֹתוֹ דּוֹר מְרֵעִים בְּקִצְפּוֹ
הִמְטִיר פַּחִים בְּזַעְפּוֹ
נָתַן גִּשְׁמֵיהֶם בָּרָד וְאֵשׁ
## 
## 
## 
## 
לִבָּם כְּרֶגַע הֶחֱרִיד
וְתָמִים מִבֹּגְדִים הִפְרִיד
וּמִשָּׁמַיִם עֲלֵיהֶם הוֹרִיד
גָּפְרִית וָאֵשׁ
## 
## 
## 
## 
מִשָּׁמַיִם מִגְדָּל הָפַךְ
וְהֵשִׁית לְשׁוֹנָם הֲפַכְפַּךְ
בְּזַעַף עֲלֵיהֶם שָׁפַךְ
חֲרוֹן אַפּוֹ וַיַּצֶּת אֵשׁ
## 
## 
## 
## 
נָשַׁמָּה טִירָה עַד לֹא נִבְנְתָה
וּבְאֵשׁ קִצְפּוֹ נִצַּתָה
הִשְׁפִּילָהּ לָאָרֶץ וְהָיְתָה
לִשְׂרֵפָה מַאֲכֹלֶת אֵשׁ
## 
## 
## 
## 
שִׂגֵּב אֶזְרָח פְּלָאוֹת
מֵאוּר הַכִּבְשָׁן בְּנוֹרָאוֹת
לִהְיוֹת מוֹפֵת וָאוֹת
הֲלֹא זֶה אוּד מֻצָּל מֵאֵשׁ
## 
## 
## 
## 
עָמַד בְּמַסַּת יְחִידוֹ
וּבְמִצְוַת אֱלֹהָיו עֲקָדוֹ
וַיַּרְא מֵרָחֹק אֶת כְּבוֹדוֹ
כְּעֵין הַחַשְׁמַל מִתּוֹךְ הָאֵשׁ
## 
## 
## 
## 
פְּקָדוֹ לְחַיִּים שׁוֹכֵן מְעוֹנַי
וַיִּכָּתֵב בְּסֵפֶר זִכְרוֹנַיי
וּבֵין הַבְּתָרִים שָׁמַע יְיָ
מְדַבֵּר מִתּוֹךְ הָאֵשׁ
## 
## 
## 
## 
צַדִּיק יְסוֹד נְשִׁיָּה
יוֹשֵׁב אָהֳלֵי תּוּשִׁיָּה
אֵשׁ תְּבוּנָה בְּלִבּוֹ וְהָיָה
אוֹר יִשְׂרָאֵל לְאֵשׁ
## 
## 
## 
## 
קֵן בְּפַתְרוֹס מָצְאוּ
וְאוֹיְבֵיהֶם קָצוּ מִפְּנֵיהֶם וַיִּירָאוּ
לְהַכְחִידָם רֹאשׁ נָשָׂאוּ
וַיְהִי הָעָם כְּמַאֲכֹלֶת אֵשׁ
## 
## 
## 
## 
רָאָה וְהִבִּיט קְדוֹשֵׁנוּ
כִּי שָׁחָה לֶעָפָר נַפְשֵׁנוּ
הִרְכַּבְתָּ אֱנוֹשׁ לְרֹאשֵׁנוּ
בָּאנוּ בָּאֵשׁ
## 
## 
## 
## 
שָׁלַח צוּרִי צִיר לְצָרָי
לַחֲבֹשׁ מַכְאוֹבִי וְצִירַי
וַיֹּאמֶר הִנְנִי נוֹתֵן דְּבָרַי
בְּפִיךָ לְאֵשׁ
## 
## 
## 
## 
תָּמַךְ בְּעֻזּוֹ יְמִינוֹ
וַיְצַו מֹשֶׁה נֶאֱמָנוֹ
אִם יָשׁוּב לֵב פַּרְעֹה לְאֵיתָנוֹ
מָלֵא חָפְנֶיךָ גַּחֲלֵי אֵשׁ
## 
## 
## 
## 
יָהִיר שַׁלַּח עֲמִיתִים
טֶרֶם יִהְיוּ בְּכוֹרֶיךָ נִצְמָתִים
הִנְנִי נוֹתֵן מוֹפְתִים
בַּשָּׁמַיִם וּבָאָרֶץ דָּם וָאֵשׁ
## 
## 
## 
## 
הָלַךְ בִּנְתִיבוֹת עֲקַלְקַלּוֹת
וְלֹא שָׁת לִבּוֹ אֶל הַגְּדֹלוֹת
וִייָ נָתַן קוֹלוֹת
וּבָרָד וַתִּהֲלַךְ אֵשׁ
## 
## 
## 
## 
וַיְפַלֵּס נְתִיבֵי אֲמָרָיו
וְלֹא נָפַל דָּבָר מִכֹּל דְּבָרָיו
הִכְחִיד וְהִכְרִית בְּכוֹרָיו
בַּחוּרָיו אָכְלָה אֵשׁ
## 
## 
## 
## 
דְּבַר אֵל זָדוּ וּמָרוּ
וּמַרְכָּבוֹת לְרָדְפָם אָסְרוּ
אוֹפַנֵּיהֶם נָמַסּוּ וְסָרוּ
כְּהִמֵּס דּוֹנַג מִפְּנֵי אֵשׁ
## 
## 
## 
## 
שׁוֹרְרוּ כֻּלָּם עַד תֻּמָּם
וַיֵּצְאוּ וּכְבוֹד אֵל עִמָּם
וַיַּנְחֵם בֶּעָנָן יוֹמָם
וְכָל הַלַּיְלָה בְּאוֹר אֵשׁ.
## 
## 
## יומם ולילה: (428)
יוֹמָם וָלַיְלָה הַלֵּל לַאדֹנָי
הֵאִיר אוֹר פָּנָיו אֶל עֵבֶר פָּנָי
הֶעְלָה נֵרוֹת אוֹר וַיָּמֶש חשֶׁךְ
יוֹם בָּרָקִיעַ קָרַע חַלּוֹנָי
וַיוֹאֶל לָתֵת מֵהוֹדוֹ עָלַי
רוּחוֹ דִבֶּר בִּי עַל יַד נֶאֱמָנָי
דֶּרֶךְ יֵחָלֶק אוֹר הִדְרִיכַנִי
עֵת זָרַח מִשֵׂעִיר בָּא מִסִּינָי
הָעֵת טָעַמְתִּי צוּף דָּתוֹ שַׂחְתִּי
בֹּאוּ נָא וּרְאוּ כִּי אֹרוּ עֵינָי.
## 
## 
## יחו לשון: (429)
יְחַו לָשׁוֹן חֲזוֹת אִישׁוֹן אֲשֶׁר יֶחֱזֶה פְּלָאֶיךָ
כְּפִי כּוֹחוֹ יְשַׁו שִׂיחוֹ וְלֹא כְּפִי מוֹרָאֶךָ 
לְךָ מַעְגָּל בְּרוּם גַּלְגַּל וְהוּא לֹא יִשָּׂאֶךָ
וְכָל נוֹצָר וְאִם נִבְצָר מִתַּחַת לְכִסְאֶךָ
וּמִפְעָלְךָ יָעִיד לְךָ לְנֶגֶד כָּל בְּרוּאֶיךָ
וְעֵדוּתָם כִּי בְּרָאתָם אֲבָל לֹא יֵדְעוּ אֵיכָה
כְּרִאשׁוֹנִים כְּאַחֲרוֹנִים בְּאֵימָה וְיִרְאָה עוֹנִים
הוּא אֱלֹהֵי הָאֱלֹהִים וַאֲדֹנֵי הָאֲדֹנִים
הַזְּמַנִּים מִשְׁתַּנִּים וְהוֹדוֹ לֹא יִשְׁתַּנֶּה
הַמְּקָרֶה שְׁתֵּים עֶשְׂרֵה מַעֲלוֹת לְשִׁבְעָה בּוֹנֶה
וְהַשֶּׁמֶשׁ כִּי יָמֵשׁ עַל פִּיו יִסַּע וְיַחֲנֶה
וְיִתְהַלֵּךְ כְּמוֹ מֶלֶךְ מִמַּחֲנֵה אֶל מַחֲנֶה
וְאוֹר סַהַר לָטֹהַר בְּמִרְכֶּבֶת הַמִּשְׁנֶה
וּסְבִיבָיו כּוֹכָבָיו לְכֻלָּם מִסְפָּר מוֹנֶה
וּבְחָכְמָה בְּנֵי כִּימָה שִׁבְעָה עוֹלִים בְּקָנֶה
וּפֶלֶךְ רַב לְמוּל מַעֲרָב פַּעַם בְּכָל יוֹם יִפְנֶה
מִשְׁתַּחֲוֶה וּמְחַוֶּה כִּי לַכֹּל יֵשׁ קוֹנֶה 
וְאִם נַעֲלָה הֲלֹא נִגְלָה בְּמַעֲשָׂיו פָּנִים בְּפָנִים
וְשָׂם קֻבָּה בִּמְסִבָּה וְתָלָה בְּתוֹכָהּ אֲדָמָה
וַתַּעֲמֹד לֹא עַל יְסוֹד אֲבָל תְּלוּיָה עַל בְּלִימָה
כִּי כָּבְדָה לָכֵן יָרְדָה וּבִקְּשָׁה לְמַטָּה מְקוֹמָהּ
וְאֵשׁ דָּרְשָׁה אֶת שָׁרְשָׁהּ וַתַּעֲלֶה לִמְרוֹמָהּ
וְתוֹךְ שְׁתֵּיהֶן וּבֵינֵיהֶן הָרוּחַ וְהַמַּיְמָה
כָּל פְּרוּדוֹת וְנִצְמָדוֹת הֵם יְסוֹדוֹת לָהֵמָּה
וּבָם יִצְמַח כָּל צֶמַח וְהָאָדָם וְהַבְּהֵמָה
וְאֵד יַעֲלֶה וְיִכָּלֵא לְרַחֲמִים אוֹ לִנְקָמָה
כִּי חִצָּיו בְּלֵב מְנַאֲצָיו וַחֲנוּנָיו הֵם חֲנוּנִים
דּוֹר נִשְׁמַד וְדוֹר עָמַד וְהוּא קַיָּם לְדוֹר דּוֹרִים
בְּרֹאשׁ כָּל אֵל הוּא הָאֵל וְאַחַר כָּל הַדְּבָרִים
לֹא בְּכֹחַ כִּי בְּרוּחַ יָצַר כָּל הַיְּצוּרִים
הַנְּשָׁמוֹת הַחֲכָמוֹת וְהַשֵּׂכֶל הַמַּעֲרִים
וְהִרְקִיעַ רָקִיעַ וְעָלָיו מַיִם הֵרִים
וּמְאוֹרוֹת וּמַזָּרוֹת עֲלֵי אֶרֶץ מַזְהִירִים
וְאֶרְאֶלִּים וְחַשְׁמַלִּים שֵׁם כְּבוֹדוֹ מַאֲמִירִים
וְתַרְשִׁישִׁים מַקְדִּישִׁים וְשִׁיר אוֹמְרִים וּמְזַמְּרִים
וּשְׂרָפִים מַקִּיפִים וּכְרוּבִים וְאוֹפַנִּים
הָאוֹמֵר וְהַגּוֹמֵר וְהַמַּגִּיד אוֹתִיּוֹת
וְהַצּוֹפֶה רַע וְיָפֶה וְיוֹדֵעַ מָה לִהְיוֹת
אֱסֹף עֶדְרְךָ לְתוֹךְ חַדְרְךָ מִבֵּין שִׁנֵּי אֲרָיוֹת
הַשֵּׂיוֹת הַדְּחוּיוֹת אֱלֵי קֵדָר וּנְבָיוֹת
כִּי בְּחַנְתָּם וּצְרַפְתָּם וְהוֹרַדְתָּם תַּחְתִּיּוֹת
וְהֵם בְּכָל זֹאת בְּךָ אוֹחֲזוֹת וּלְיֶשְׁעֲךָ צוֹפִיּוֹת
קְדֻשַּׁת שִׁמְךָ בְּעוֹלָמְךָ קוֹרְאוֹת בְּרֹאשׁ הוֹמִיּוֹת
קוֹל מְרִימוֹת לְהִדָּמוֹת לַכְּרוּבִים וְלַחַיּוֹת
מַקְדִּישִׁים וּמְשַׁלְּשִׁים וְכֶתֶר לְיוֹצְרָם נוֹתְנִים.
## 
## 
## אמרות האל: (433)
אִמֲרוֹת הָאֵל טְהוֹרוֹת מִפְּנִינִים הֵם יְקָרוֹת
בַּלְּבָבוֹת הֵם צְרֻרוֹת בַּנְּפָשׁוֹת הֵם קְשֻׁרוֹת
## 
יִגְעוּ כָּל הַדְּבָרִים מִדְּלֹק אַחַר שְׁבָחָיו
מַה לְּבֶן יָמִים סְפוּרִים אַחֲרֵי נֶצַח נְצָחָיו
כַּשְּׁחָקִים מֵעֲפָרִים גָּבְהוּ מֶנּוּ אֳרָחָיו
## 
מַה לְּדֵעוֹת הַחֲסֵרוֹת וּתְבוּנוֹת הַקְּצָרוֹת
לֶאֱחֹז דַּרְכֵי גְבוּרוֹת הַגְּבֹהֹת הַבְּצֻרוֹת
## 
הַס לְפָנָיו כָּל מְדַבֵּר בּוֹ, וְאָבַד רַעֲיוֹנוֹ
אַךְ בְּמִפְעָלָיו יְחַבֵּר שִׁיר וְיַאֲרִיךְ אֶת לְשׁוֹנוֹ
גַּם בְּתוֹרַת פִּיו יְגַבֵּר קוֹל וְיָרִים אֵת גְּרוֹנוֹ
## 
הַלְּשֹׁנוֹת מַאֲמִירוֹת מַעֲרִיצוֹת מַעֲטִירוֹת
הַנְּשָׁמוֹת מַאֲדִירוֹת בֵּין לְהוֹדוֹת בֵּין לְהוֹרוֹת
## 
וּבְמָה אִכַּף אֲקַדֵּם אֶזְכֶּה לִפְנֵי אֲדֹנָי
בֵּית אֱלֹהִים הַאֲדַדֵּם בַּעֲגָלִים קָרְבָנָי
מִשְּׁאוֹל יֹאמַר וְאֶפְדֵּם אֶהְיֶה כָאָב לְבָנָי
## 
כָּל אֲרָצוֹת הֵן לְזָרוֹת מִבְּלִי הַקְרִיב טְהֹרוֹת
תִּבְנֶה רֹאשׁ הָעֲיָרוֹת תַּחְפּוֹץ שַׁי בָּעֲזָרוֹת
## 
דָּלְלְוּ חָכְמוֹת וְחָרְבוּ מִלְּבַב כַּלְכֹּל וְדַרְדַּע
כֹּל אֲשֶׁר יָדְעוּ וְחָשְׁבוּ לֹא כְּמוֹ חָשַׁב וְיָדַע
מַעֲשָׂיו עָצְמוּ וְרָבוּ מֵחֲקֹר חָכְמָה וּמַדָּע
## 
נִפְלְאוֹתָיו לֹא סְפוּרוֹת יוֹם לְיוֹם רָבוֹת וּפָרוֹת
יִתְּנוּ תָמִיד זְמִירוֹת לוֹ, וְלֹא יָדְעוּ סְפֹרוֹת
## 
הֵא לְךָ עֵדִים בְּרוּרִים מִלְּאוּ כָּל הַר וְגֶבַע
כִּי בְכָל צוּרוֹת יְצוּרִים יֵשׁ לְאֵל חוֹתָם וְטֶבַע
זָהֳרֵי כָל הַמְּאוֹרִים זָהֳרֵי שֶׁבַע לְשֶבַע
## 
כַּאֲשֶׁר שֶׁבַע מְאֹרוֹת שָׂם לְשֶׁבַע הַמְּנוֹרוֹת
שָׂם לְעֵינַיִם מְאִירוֹת לַחֲזוֹת אֶת הַמְּאֹרוֹת.
## 
## 
## יקרך עד: (436)
יְקָרְךָ עֵד עֲלֵי תַעֲצֻמֶךָ
יְחַו אֲמָרוֹת אֲמָרוֹת טְהוֹרוֹת
## 
הִצַּבְתָּ גְבוּלוֹת
לַצָּבָא מְסִלּוֹת
בְּעוֹד יוֹמָם וְלֵילוֹת
מֵהוֹדְךָ אֲצוּלוֹת
## 
דְּבָרְךָ דּוֹר לְדוֹר בִּמְרוֹמֶךָ
דְּבַר גְּבוּרוֹת וְנִצָּב לְדֹרוֹת
## 
וַיּוֹדוּ עֲבָדִים
גְּמַלְתָּמוֹ חֲסָדִים
וּכְחַכֵּי גְדוּדִים
הַפֹּרֵשׂ מְצוֹדִים
## 
בְּכוֹרְךָ יְחַכֶּה אֶת שְׁמֶךָ
לְיוֹם עֲבָרוֹת לְעֶזְרָה בַצָּרוֹת
## 
דַּבֵּר טוֹב עֲלֵיהֶם
וַהְמוֹן גֹּעֲלֵיהֶם
הָסֵר מֵעֲלֵיהֶם
וּתְקַע אָהֳלֵיהֶם
## 
בְּעִירְךָ וַעְנֵה בִשְׁלוֹמֶךָ
בְּרֹב בְּשֹׂרוֹת שָׁלוֹם כַּנְּהָרוֹת
## 
הוֹד עֹטֶה כְשַׂלְמָה
עֹשֶׂה עָשׁ וְכִימָה
וּבְסַהַר וְחַמָּה
מֵאִיר לָאֲדָמָה
## 
בְּאוֹרְךָ נֵר לְכָל עוֹלָמֶךָ
וְכַמְּנֹרוֹת הִתְקַנְתָּ מְאֹרוֹת.
## 
## 
## ישוב לאחור: (438)
יָשׁוּב לְאָחוֹר צֵל נָטָה בְּעוֹד יוֹמָם
לֵאוֹר וְלִגָּלוֹת סָתוּם אֲשֶׁר עָמָם
אוֹר נֵר בְּנוֹ יִשַׁי עַד אָן יְהִי נִדְעָךְ
כִּנּוֹר בְּנֵי לֵוִי דַּי מִהְיוֹת דּוּמָם
הָאֵל אֲשֶׁר הֶגְלָם יִפְקֹד לְהַעְלוֹתָם
כֵּן יַעֲשֶׂה נֹתֵן שֶׁמֶשׁ לְאוֹר יוֹמָם.
## 
## 
## כימי הנעורים: (438)
כִּימֵי הַנְּעוּרִים מִי יִתְּנֵנִי
אֶקְרָא אֶל אֱלוֹהַּ וַיַּעֲנֵנִי
## 
יֶעֶרְבוּ לְנַפְשִׁי עִתּוֹת קְדוּמוֹת
אַרְגָּמָן לְבוּשִׁי וּכְלִי רְקָמוֹת
יָצָאתִי לְאִישִׁי בִּמְחוֹל עֲלָמוֹת
## 
רָאָנִי יְדִידִי וַיַּחְמְדֵנִי
מָשַׁךְ בַּעֲבֹתוֹת וַיִּלְכְּדֵנִי
## 
הִגִּיעוּ לְחֶפְצִי יָמִים לְפָנָי
קוֹל הַתּוֹר בְּאַרְצִי נִשְׁמַע בְּאָזְנָי
וַאֲנִי אָז בְּלַחְצִי בִּידֵי מְעַנָּי
## 
יָשַׁנְתִּי וְדוֹדִי יְעוֹדְדֵנִי
וּלְעִתּוֹת אֲהָבִים יְעַתְּדֵנִי
## 
וַיִּפְרֹשׂ יְדִידִי כַּנְפֵי חֲסָדָיו
עָלַי, אַף בְּיָדִי נָתַן צְמִידָיו
דִּכָּה מַעֲבִידִי הִסְגִּיר שְׂרִידָיו
## 
יוֹם קִוּוּ רְשָׁעִים לְאַבְּדֵנִי
תֹּאחְזֵנִי יְמִינוֹ לְסַעֲדֵנִי
## 
דָּגוּל מֵרְבָבָה הִקְדִּישׁ קְרֻאָיו
מֵאֶרֶץ עֲרָבָה בָּא עִם צְבָאָיו
יוֹם דָּת שֶׁאֲהֵבָהּ הִנְחִיל יְרֵאָיו
## 
תּוֹרָתוֹ וְחֻקָּיו יְלַמְּדֵנִי
אַף נֶגֶד מְלָכִים יְכַבְּדֵנִי
## 
הַיּוֹם בַּעֲוֹנִי נַפְשִׁי יְבֵשָׁה
מֵחַדְרֵי מְעוֹנִי הִנְנִי גְרוּשָׁה
עַד יָבֹא אֲדוֹנִי בִּבְרִית חֲדָשָׁה
## 
עוֹד יִשְׁלַח מְבַשֵּׂר וְיִפְקְדֵנִי
יָשִׂים מַחֲשַׁכִּים אוֹר בַּעֲדֵנִי.
## 
## 
## מה לאחותי כי חשבה: (441)
מַה לַּאְחוֹתִי כִּי חָשְׁבָה
יָמִים עַל מָצוֹר נִצְּבָה?
## 
יוֹנָה, מַה לָךְ תִּתְנוֹדֲדִי,
כְּצִפּוֹר עַל גָּג תִּתְבּוֹדֲדִי,
לֵאמֹר: מָתַי בָּא מוֹעֲדִי?
בִּטְחִי לָךְ מֵאֲשֶׁר תִּפְחֲדִי –
הֵן תּוֹחַלְתֵּךְ לֹא נִכְזְבָה,
הוֹחִילִי הִנֵּה קָרְבָה!
## 
הַיּוֹם כַּמֶּה אוֹחִיל צֳרִי
לָחְלִי, חֻלֵּיתִי מֵחֳרִי
אַפָּךְ, וַיֶחְשַׁךְ תָּאֳרִי
אָכֹל מִמַּעְלָלֵי פְּרִי,
וּבְתַנּוּר לוֹהְטִים אֶשְׁכְּבָה
מִיּוֹם שִׂמְחָתִי עָרְבָה!
## 
וַיֹּאמרוּ אוֹיְבַי: נוֹאֲשָׁה
זֹאת מִישׁוּעָה, כִּי בוֹשֲׁשָׁה.
חֵי גּוֹאְלָהּ – אֵיךְ לֹא חֻפְּשָׁה,
לָנוּ לִצְמִיתוּת נֻטְּשָׁה?
אָכֵן לַשֶׁקֶר כָּתְבָה
חָזוֹן, וּנְבוּאָה נִכְתְבָה!
## 
דַּי לָךְ, רַעְיָתִי, הִנְנִי
מַשִׁיב כָּבוֹד אֶל מַחֲנִי,
אַכְרִית זָר מִנַּחְלַת בְּנִי,
וּשְׁמִי אוֹדִיעַ, כִּי אֲנִי
לִגְאֹל נַחְלָתִי אֶקְרְבָה,
לִרְפֹּא לִמְשׁוּבָה שׁוֹבֲבָה.
## 
הוֹמֶה לִבִּי עֵת אֶזְכְּרָה
אַהְבָה מִקֶדֶם נוֹצְרָה,
לָשׁוֹן לֹא תוּכַל סַפְּרָהּ,
כִּיקֹד גֶּחָלִים בּוֹעֲרָה,
רוּחַ קִנְאָה בִּי נָשְׁבָה,
עַזָּה כַמָּוֶת אַהֲבָה!
## 
## 
## יעלת חן: (443)
יַעֲלַת חֵן קוֹלֵךְ עָרֵב בַּהֲגוֹתֵךְ חֻקֵּי חֹרֵב
## 
הַעֲלִי נָא בַּת נֶאְמָנַי
עַל לְבָבֵךְ מַעְמַד סִינָי
וַעֲנִי אֶל לַהְקַת מוֹנָי
מַה תְּעַנּוּ צָרִים בָּנָי
## 
אִם בְּנִי בֵּין לֹהְטִים שֹׁכֵב הֵן אֲדֹנָי עַל עָב רֹכֵב
## 
וַהֲלֹא אַתְּ מֵאָז מַלְכִּי
וּכְנָפְךָ הָיָה סֻכִּי
אֵיךְ בְּיַד צָר יָרַט דַּרְכִּי
צוּרְךָ אֵי יֹאמְרוּ לִי כִּי
## 
בֵּית זְבֻלוֹ הִנֵּה חָרַב אִם אֱלֹהִים הוּא לוֹ יָרַב
## 
דַּאֲגָתִי בִּגְלָלַיִךְ
בַּת בְּנִי עַד שׁוֹב אֵלָיִךְ
רַק לְחֹשֵׁב רַע עָלַיִךְ
דַּבְּרִי בִּנְעִים מִלָּיִךְ
## 
מַה תְּחַשֵּׁב עָלַי חֹשֵׁב וֶאֱלֹהַי בִּזְבֻל יוֹשֵׁב
## 
הֵן מְשַׂנְאַיִךְ אִם אַעְלֶה
בָּם בְּחַנְתִּיךְ עַד אוֹר יַעְלֶה
רַק בְּאַהְבָתֵךְ לֹא אַשְׁלֶה
וַהֲלֹא כֵן אִמְרַת מִשְׁלֵי
## 
נַעְתָּרוֹת נְשִׁיקוֹת אוֹיֵב נֶאֱמָנִים פִּצְעֵי אוֹהֵב.
## 
## 
## נודע בכל המון: (445)
נוֹדָע בְּכָל הָמוֹן / גַּם בַּהֲמוֹנָי,
כִּי שַׁעֲרֵי צִיּוֹן / אוֹהֵב אֲדֹנָי.
## 
יוֹדוּ בְכָל‑שׁעַרַ / לִכְבוֹד שְׁעָרָיו,
פַּתְרוֹס וְגַם שִׁנְעָר / בִּקְשׁוּ דְבִירָיו.
צִיּוֹן – וְאִם מִצְעָר / הָיְתָה בְעָרָיו
הִיא הָיתָה אַרְמוֹן / שׁוֹכֵן מעוֹנָי,
אִוָה לְאַפִּריוֹן / בּוֹחֵר בְּסִינָי.
## 
הָרֵי בְשָׂמֶיהָ – / מִרְעֵה עֳפָרִים
נִצֵי כְרָמֶיהָ – / נֵרְדְּ עִם כְּפָרִים,
רִקְחָהּ וְסַמֶּיהָ / מָלְאוּ עֲבָרִים.
בַּעְלוֹת כְּקִנָּמוֹן / רֵיחַ שְׁמָנָי
יָרַד כְּבוֹד עֶלְיוֹן / בַּעְתֵר עֲנָנָי.
## 
וַהְלֹא לְזֹאת יֵאוֹת / לִהְיוֹת סְגֻלָּה
לַעְלוֹת וְלִרְאוֹת/ פָּנָיו תְּחִלָּה,
כַּאְשֶׁר לְעֵד וּלְאוֹת / שָׂמָהּ תְּהִלָּה:
הוֹבִישׁ גְּבָל עַמּוֹן / וֶאְדוֹם שְׁכֵנָי
וַיַּשְׁקְ הַצָיוֹן / מִמַּעֲיָנָי.
## 
דּוֹדִי, אֲשֶׁר דֹּדָיו / מָשְׁכוּ לבָבִי,
שָׂם לוֹ בְּמוֹעְדָיו / נֵר מַעֲרָבִי
עַד לָמְדוּ סוֹדָיו / כֹּהֵן וְנָבִיא.
בִּילֵל וּבִישִׁימוֹן / הָלַךְ לְפָנָי
וַיֶּחֱשֹׂף חֶבְיוֹן / עֻזּוֹ לְעֵינָי.
## 
הִתְבַּשְּׂרִי, חוֹלָה, / בַּעְלוֹת אֲרוּכָה,
הִתְקַבְּצִי, גּוֹלָה, / אֶל עִיר מְלוּכָה,
כִּי נמְצְאָה תִכְלָה / אֶל עֵת משׁוּכָה.
יֵרֵד כְּטַל חֶרְמוֹן / יֵשַׁע לְבָנָי
עַל שַׁעֲרֵי צִיּוֹן / הַר בֵּית אֲדֹנָי.
## 
## 
## 
## ירשו למצער: (447)
יָרְשׁוּ לְמִצְעָר אֲהוּבֶיךָ וְהִתְנַכְּרוּ
חוֹכִים לְעִתּוֹת אֲהָבֶיךָ אֲשֶׁר אֶחֱרוּ
צֹאנְךָ נְתֻנוֹת לְאֹיְבֶיךָ וְהִתְפַּזְּרוּ
יָמָּה וָקֵדְמָה וְצָפוֹנָה בְּתוֹךְ צוֹרֲרָי
אֶמְצָא לְפָנַי זְאֵב אֹרֵב וְדֹב אַחֲרָי
## 
הָלְכוּ יְמוֹתַי בְּאֵין שַׁלְוָה וְסָפוּ בְּלִי
חֶמְדָּה וְיָרְשׁוּ בְּנֵי עַלְוָה מְקוֹם אָהֳלִי
כְּי אָמְרוּ אֵין לְזֹאת תִּקְוָה וְחַי גֹּאֲלִי
לָמָה אֱהִי עוֹד כְּאַלְמָנָה בְּחֵי בֹעֲלִי
וּלְפִי מְעֹט גֹּאֲלַי יִרֶב הֲמוֹן גֹּעֲלָי
## 
דֹּמִּי עֲנִיָּה בְּגָלוּתֵךְ וְאַל תַּחְפְּזִי
דִּבְקִי בְּשֵׁם אֵל אֱיָלוּתֵךְ וּבוֹ אֶחֱזִי
אַל תִּפְחֲדִי עוֹד לְדַלּוּתֵךְ וְאַל תִּרְגְּזִי
חוֹמָה אֱהִי לָךְ וְגַם צִנָּה לְמוּל לֹחֲמָי
כִּי כַגְּדוּד בַּעֲדֵךְ יָרֵב הֲמוֹן רַחֲמָי
## 
הִנֵּה יְמֵי הַגְּמוּל בָּאִים וּמִתְעוֹרֲרִים
לִהְיוֹת שְׁפָלִים וְנִדְכָּאִים כְּיָם סֹעֲרִים
אַשְׁפִּיל גְּבֹהִים וְנִשָּׂאִים וּמִשְׂתָּרֲרִים
חֵמָה כְּמוֹ אֵשׁ אֲצִיתֶנָּה בְּחֵיק אֹיְבִי
יוֹם אֶזְכְּרָה מַעֲמַד חֹרֵב לְבַת אֹהֲבִי.
## יודעי יגוני: (449)
יוֹדְעֵי יְגוֹנִי / יָסְפוּ בְאֵשׁ לִבִּי כִּידוֹד,
כִּי שַׁאֲלוּנִי / “מַה נֶּחֱמָד דּוֹדֵךְ מִדּוֹד?”
## 
## 
הֹדוֹת וְחִידוֹת / נִלְאוּ לְהַגִּידוֹ,
כֻּלּוֹ חֲמוּדוֹת / לֹא נֶחֱקַר הוֹדוֹ,
עַל כֵּן חֲרָדוֹת / אֶלְבַּשׁ עֲלֵי נוּדוֹ.
נָא נַחֲמוּנִי / וְדַבְּרוּ עַל לֵב יִדּוֹד
אוֹ רַחֲמוּנִי ‑ / אֵיךְ אוּכְלָה אַהְבָה וּנְדוֹד!
## 
## 
וּשְׁמוֹ בְקִרְבִּי / כָּאֵשׁ בְּכִלְיוֹתָי,
קָשׁוּר בְלִבִּי / עָצוּר בְּעַצְמוֹתָי.
וַיִגְעֲרוּ בִי / בּוֹזִים לְחֻקּוֹתָי,
וַיְחָרְפוּנִי / יוֹם אֶדְרְשָׁה אוֹתוֹ לַעְבוֹד,
וַיְגַדּפוּנִי / כִּי אֶתְּנָה לִשְׁמוֹ כָּבוֹד.
## 
## 
דִּמּוּ לְרַחְקִי, / אֵל, מֵעֲבֹדָתְךָ,
לַחְצִי וְדַחְקִי / טוֹב מִפְּרִידָתְךָ,
חֶלְקִי וְחִשְׁקִי ‑ / נֹעַם פְּרִי דָתְךָ.
תִּשְׁכַּח יְמִינִי ‑ / אִם לֹא לְפָנֶיךָ אֶעְמוֹד,
תִּדְבַּק לְשׁוֹנִי ‑ / אִם בִּלְעֲדֵי דָתְךָ אֶחְמוֹד.
## 
## 
הִנֵּה בְאָזְנַי / שֵׁמַע תְּהִלָּתךָ,
יַם‑סוּף וְסִינַי / עֲדֵי גְדֻלָתְךָ –
אֵיךְ רַעֲיוֹנַי / יֶהְגּוּ בְזוּלָתךָ?
לִבִּי וְעֵינַי / לֹא יִתְּנוּ רַגְלַי לִמְעוֹד,
כִּי זֶה אֲדֹנָי / אֶחָד, וְזוּלָתוֹ אֵין עוֹד!
## אלהים בקדש: (451)
אֱלֹהִים בַּקֹּדֶשׁ חֲזִיתִיךָ
בְּכָל נַפְשִׁי אִוִּיתִיךָ
טוֹב לִי תוֹרַת פִּיךָ
מֵאַלְפֵי זָהָב
## 
## 
## 
## 
בָּהּ יָרִיתָ אֲדָמוֹת
וּבָהּ נָטִיתָ מְרוֹמוֹת
לֹא תְּסֻלֶּה בְּרָאמוֹת
לֹא יַעַרְכֶנָּה זָהָב
## 
## 
## 
## 
גִּזְרַת אֲדָמָה דִּבַּקְתָּ
וְאֶבֶן שְׁתִיָּה חִשַּׁקְתָּ
וּלְאַרְבַּע יְסוֹדוֹת יָצַקְתָּ
אַרְבַּע טַבָּעוֹת זָהָב
## 
## 
## 
## 
דִּלִּיתָ בַּמַּיִם מְחִיצָה
וְיָסַדְתָּ תֵּבֵל עַל מֶחֱצָה
וַתִּתֵּן לַכֶּסֶף מוֹצָא
וּמָקוֹם לַזָּהָב
## 
## 
## 
## 
הָטְבְּעוּ עַל בְּלִימָה אֲדָנֶיהָ
וְיָסַד אֶרֶץ עַל מְכוֹנֶיהָ
מְקוֹם סַפִּיר אֲבָנֶיהָ
וְעַפְרוֹת זָהָב
## 
## 
## 
## 
וְהַמַּיִם צִוָּה לִכְנֹס
וְהַיָּם רָאָה וַיָּנֹס
וְיִגְדֹּר בְּעַד אוֹקְיָנוֹס
וַיַּעַשׂ לוֹ זֵר זָהָב
## 
## 
## 
## 
זָרַק מַיִם עַל שְׁמָמָה
וְהִשְׁקָה פְּנֵי הָאֲדָמָה
וְהִלְבִּישׁ תֵּבֵל רִקְמָה
מִשְׁבְּצוֹת זָהָב
## 
## 
## 
## 
חָקַק נֵרוֹת בַּמָּרוֹם
מַלְבּוּשׁ עֲרָפֶל לִפְרֹם
וּמְנוֹרָה קְבוּעָה בְּדָרוֹם
מִקְשָׁה אַחַת זָהָב
## 
## 
## 
## 
טָעַן יַמִּים שֶׁרֶץ
וּמִינֵי חַיָּה בָּאָרֶץ
וַיָּקֶם שׁוֹפְטִים בָּאָרֶץ
שְׁנַיִם כְּרוּבִים זָהָב
## 
## 
## 
## 
יְצָקָם כְּחוֹתָם בְּטַבַּעַת
בֵּין עֵץ הַחַיִּים וְעֵץ הַדַּעַת
מְקוֹם נְהָרוֹת אַרְבַּעַת
אֲשֶׁר שָׁם הַזָּהָב
## 
## 
## 
## 
כְּתֹם הַכֹּל בְּשִׁשָּׁה
יָעַד שְׁבִיעִי בִּקְדֻשָּׁה
לְעֹנֶג אֶשְׁפַּר וַאֲשִׁישָׁה
וְהַשְׁקוֹת בִּכְלֵי זָהָב
## 
## 
## 
## 
לֹא עָמְדוּ בְּנִסָּיוֹן
וַיּוֹצִיאֵם לְצִיָּה וְצָיוֹן
מֵהֵיכְלֵי עֹנֶג וְאַפִּרְיוֹן
רְפִידָתוֹ זָהָב
## 
## 
## 
## 
מְקוֹרָם גָּבַר וַיִּשְׁרְצוּ
וַיִּרְעֲצוּ וַיְרֹצְצוּ
וְאֵל עוֹלָם נִאֲצוּ
עֲצַבֵּיהֶם כֶּסֶף וְזָהָב
## 
## 
## 
## 
מַבּוּל גְּבוּל יָם הִסִּיג
לְהוֹצִיא טָהוֹר מִסִּיג
וְאָרְחוֹת חַיִּים לְהַשִּׂיג
מַצְרֵף לַכֶּסֶף וְכוּר לַזָּהָב
## 
## 
## 
## 
נִחַם פְּלֵטָה הַנִּשְׁאֶרֶת
וְקֶשֶׁת בֶּעָנָן לְמַזְכֶּרֶת
בִּרְאוֹתָם אֶת הָאַדֶּרֶת
וְאֶת לְשׁוֹן הַזָּהָב
## 
## 
## 
## 
נוֹשְׂאִים אֶל אֵל יָדָם
פִּזַּר לְכָל רוּחַ יְסוֹדָם
וְשָׂמַח בְּאַב הָמוֹן כְּאָדָם
אֲשֶׁר מָצָא כְלִי זָהָב
## 
## 
## 
## 
סְעָדוֹ בְּזֶרַע קְדוֹשִׁים
וּבִשְּׂרוֹ בְּנַחֲלַת קָדָשִׁים
מְקוֹם הַיְבוּסִים וְהַגִּרְגָּשִׁים
תַּחַת הַנְּחֹשֶׁת אָבִיא זָהָב
## 
## 
## 
## 
עָקַד יְחִידוֹ לִי
וַיַּעֲנֵהוּ מִשְּׁמֵי מְעוֹנַי
יָקָר מוֹתוֹ בְּעֵינַי
אֵיכָה יוּעַם זָהָב
## 
## 
## 
## 
פֻּקַּד בְּשׁוֹקֵד וְגוֹזֵל
לַיְּיָ וְלַעֲזָאזֵל
אֲשֶׁר בַּרְזֶל בַּרְזֶל
וַאֲשֶׁר זָהָב זָהָב
## 
## 
## 
## 
צְפִיעוֹ בַּכֶּבֶל מְעֻנֶּה
וְהַכֶּתֶם הַטּוֹב לֹא יִשְׁנֶא
עַד יְרַכֵּב אוֹתוֹ בְּמִרְכֶּבֶת הַמִּשְׁנֶה
וַיָּשֶׂם רְבִיד הַזָּהָב
## 
## 
## 
## 
קֵן בְּפַתְרוֹס מָצְאָה
יוֹנָה וְנִסְיוֹנוֹת נָשְׂאָה
בְּחָנָהּ וְכַזָּהָב יָצְאָה
בַּת מַטְרֵד בַּת מֵי זָהָב
## 
## 
## 
## 
רַבּוּ נִטְעֵי גַּנָּה
וּפִרְחֵי מְלוּכָה וּכְהֻנָּה
וְהַיִּצְהָרִים שְׁלוּחֵי חֲתֻנָּה
הַמְּרִיקִים מֵעֲלֵיהֶם הַזָּהָב
## 
## 
## 
## 
שֻׁלְּחוּ לְפַרְעֹה לֵאמֹר
שַׁלַּח עֳפָרִים לְהַר הַמֹּר
וּכְלֵי יְיָ לִשְׁמֹר 
הַנֶּחֱמָדִים מִזָּהָב
## 
## 
## 
## 
תַּנִּין הֵעֵז מַעֲנֶה
מִי לַעֲבָדַי יִתְאַנֶּה
אֲשֶׁר הֶעֱשַׁרְתִּים בַּמִּקְנֶה
גַּם כֶּסֶף וְזָהָב
## 
## 
## 
## 
יִרְאֶה כְּבוֹדִי וְגָדְלִי
כִּי אֵין עַל עָפָר מָשְׁלִי
וּבְכוֹחִי כָּנַסְתִּי לִי
גַּם כֶּסֶף וְזָהָב
## 
## 
## 
## 
הֲיִתְפָּאֵר נוֹפֵל לְמַשּׁוּאוֹת
וְעַל אֱלֹהִים יְדַבֵּר נִפְלָאוֹת
כֹּה אָמַר יְיָ צְבָאוֹת
לִי הַכֶּסֶף וְלִי זָהָב
## 
## 
## 
## 
וְאֵיךְ הִשִּׂיאֲךָ זְדוֹנְךָ
לְהַעֲבִיד בְּנֵי אֲדוֹנֶיךָ
הֲלֹא עַתָּה תַּלְבִּישֵׁם עֲדָנֶיךָ
וְצִפִּיתָ אוֹתָם זָהָב
## 
## 
## 
## 
דָּחָהוּ מִנֶּגַע לְנֶגַע
וַיִּקְרֶה בְּכוֹרָיו עֵת וָפֶגַע
וַיִּקְרָא לְפָנָיו כְּרֶגַע
בֹּזּוּ כֶסֶף בֹּזּוּ זָהָב
## 
## 
## 
## 
הִסִּיעַ חֲבַצֶּלֶת הַשָּׁרוֹן
בְּשִׂמְחָה וּבְשִׁירִים וָרוֹן
וְלִפְנֵיהֶם מֹשֶׁה וְאַהֲרֹן
שְׁנֵי צַנְתְּרוֹת הַזָּהָב
## 
## 
## 
## 
הָלַךְ צוּרָם לִפְנֵיהֶם
וְעָנָן הִקִּיף עֲלֵיהֶם
וְאֵשׁ סְבִיבוֹת מַחֲנֵיהֶם
וְאִשָּׁה מֵאֵת רְעוּתָהּ כְּלֵי כֶסֶף וּכְלֵי זָהָב
## 
## 
## 
## 
לִבָּם עַל יַם סוּף יָהִים
חֲרֵדִים לְמָוֶת וּתְמֵהִים
עַד הוֹשִׁיט מֹשֶׁה אִישׁ הָאֱלֹהִים
אֶת שַׁרְבִיט הַזָּהָב
## 
## 
## 
## 
וַיַּבְּשֵׁהוּ בְּרוּחַ אַפָּיו
עַד יַעֲבֹר קְהַל מְצַפָּיו
אָז הִכָּה כַּפְתּוֹר וְסִפָּיו
וְתָרוּץ גֻּלַּת הַזָּהָב
## 
## 
## 
## 
יָשִׁיר מֹשֶׁה וּבְנֵי יִשְׂרָאֵל
בִּרְאוֹתָם אֶת יַד הָאֵל
וּבָא לְצִיּוֹן גּוֹאֵל
וְיוֹצִיאֵם בְּכֶסֶף וְזָהָב.
## 
## 
## אדר היקר: (460)
אֶדֶר הַיְקָר קְדֹשִׁי בּוֹ אִמְּצַנִי וַיְחַבְּקֵנִי
בַּחֹדֶשׁ הַשְּׁלִישִׁי מִיּוֹם חִפְּשַׁנִי וַיִּפְרְקֵנִי
גֵּאֶה הֵטִיב לְנַפְשִׁי עֵת מִנְּשִׁיקוֹת יִשָּׁקֵנִי
שְׂמֹאלוֹ תַּחַת לְרֹאשִׁי וִימִינוֹ תְּחַבְּקֵנִי
דִּגֵּל שׁוֹשַׁנַּת הָעֲמָקִים וְצוֹרְרֶיהָ כְּבֶגֶד עִדִּים
הֶעֱנִידַנִי בְּחֻקִּים וְרָבַד עַרְשִׂי מַרְבַדִּים
וְאִמְרוֹתָיו מִדְּבַשׁ מְתוּקִים הִשְׁמִיעַנִי וְצוּף נְרָדִים
חִכּוֹ מַמְתַקִּים וְכֻלּוֹ מַחֲמַדִּים.
## 
## 
## ימינך וזרועך: (461)
יְמִינְךָ וּזְרוֹעֲךָ הָרֵם עַל יַד גְּאוֹנַי 
וְיִשְׁפְּלוּ גְּבוֹהִים דִּמּוּ אֲכֹל הֲמוֹנַי
הֱיֵה חוֹמָה לְעַמְּךָ וְסֵתֶר בְּיוֹם שְׁאוֹנַי
כִּי שֶׁמֶשׁ וּמָגֵן יְיָ.
## 
## 
## מוצאת לקראת: (461)
מוּצֵאת לִקְרַאת אֱלֹהֶיהָ וְחוֹפֶצֶת קִרְבַת עֲבוֹדָתוֹ
נַפְשִׁי יָצְאָה בְּדַבְּרוֹ מִלַּהַב אֵשׁ יְקֵדָתוֹ
שָׂמַנִי מוֹשֵׁל עַל עַמִּים בְּאִמְרוֹת הוֹד חֶמְדָּתוֹ
בְּהִשָּׁמַע דְּבַר הַמֶּלֶךְ וְדָתוֹ
עַמּוֹ בְּחָנוֹ הִפְאִירוּ וְכַצִּנָּה רָצוֹן עֲטָרוֹ
עֲנָדוֹ כְּלִיל יֹפִי בְּצִיר נֶאֱמָן בְּחָרוֹ
אִישׁ אֲשֶׁר הַמֶּלֶךְ חָפֵץ בִּיקָרוֹ.
## 
## 
## יום אורו: (462)
יוֹם אוֹרוּ מֵאֵל בְּרָקִים
יוֹם הִרְעִים קַצְוֵי רְחוֹקִים
יוֹם נֶגְדּוֹ רָפוּ חֲזָקִים
עַל יִשְׂרָאֵל גַּאֲוָתוֹ וְעֻזּוֹ בַּשְּׁחָקִים
## 
## 
## 
## 
יוֹם יָצָא לִקְרַאת סְגֻלָּה
יוֹם הֶעֱמִיד שֶׁמֶשׁ זְבוּלָה
יוֹם וִעֵד תּוֹרָה אֲצֻלָּה
מֵאָז לְשׁוֹשַׁנַּת הָעֲמָקִים
## 
## 
## 
## 
יוֹם דִּין הִנְחִיל מִמְּרוֹמִים
יוֹם הוֹדוֹ רָאוּ לְאֻמִּים
יוֹם בִּימִינוֹ דַּת נְעִימִים
בְּחֻקִּים עַל לוּחוֹת חֲקוּקִים
## 
## 
## 
## 
יוֹם רִבָּה צָבָא וְחַיִל
יוֹם שָׁת גַּבְנֻנִּים כְּאַיִל
יוֹם מֹשֶׁה עָשָׂה חַיִל
בְּפִקּוּדִים מִצּוּף מְתוּקִים
## 
## 
## יי דבר: (463)
יְיָ דִּבֵּר הַקּוֹרֵא הֲדוֹמִים
וְעָמְדוּ יַחַד דְּבָרוֹ הָיָה בְּתָמִים
הִשְׁמִיעַ דָּתוֹ הַיּוֹם בִּנְאוּמִים
מִי הָאִישׁ הֶחָפֵץ חַיִּים אֹהֵב יָמִים.
## 
## 
## לאלהים אעריץ: (463)
לֵאלֹהִים אַעֲרִיץ וַאֲיַחֲדֶנּוּ בְּהוֹאֵל
לַהַג קְדֻשָּׁתוֹ אֲסַפֵּר בְּסוֹד עֲמוּסֵי אֵל
לִשְׁמוֹ אֲרַנֵּן בְּקֶרֶב הַקְּדוֹשִׁים הָאֵל
וְאַתָּה קָדוֹשׁ יוֹשֵׁב תְּהִלּוֹת יִשְׂרָאֵל
## 
## 
## 
## 
וְאַעֲרִיצֶנּוּ הַיּוֹם כְּשִׁנְאֲנֵי אֲלָפִים וְרִבּוֹאוֹת
וְאַקְדִּישֶׁנּוּ בֵּין עֶדְרֵי שֵׂיוֹת נַהֲלָאוֹת
וַאֲשַׁלֵּשׁ קְדֻשָּׁה לְעֹשֵׂה נִפְלָאוֹת
קָדוֹשׁ קָדוֹשׁ קָדוֹשׁ יְיָ צְבָאוֹת.
## 
## 
## יוצאת חופשית: (464)
יֹצֵאת חָפְשִׁית עֻלֵּךְ נִשְׁבָּר
יָצָא שֵׁם לָךְ עַל כָּל מַעֲבָר
בְּעֵבֶר יַרְדֵּן בַּעֲדֵךְ יְדֻבָּר
מִי זֹאת עֹלָה מִן הַמִּדְבָּר
## 
הֹלְכָה עַל פִּי אֲדֹנָי וְחֹנָה
שֹׁכְנָה תַּחַת עַנְנֵי שְׁכִינָה
תִּימרוֹת בְּשָׂמָהּ עֹלוֹת מְעוֹנָה
מְקֻטֶּרֶת מֹר וּלְבוֹנָה
## 
וְהִנֵּה רֶכֶב מַלְכָּהּ וְגֹאֲלָהּ
יוֹרֵד לְסִינַי מְרוֹם זְבֻלָהּ
ְוחֵיל מַלְאָכִים חֹפְפִים לְחֵילָהּ
שִׁשִּׁים גִּבּוֹרִים סָבִיב לָהּ
## 
דִּגְלָהּ נִשָּׂא וְיָדָהּ רָמָה
כְּתַבְנִית מִשְׁכָּן יוֹם הוּקָמָה
ְוכֲֹהֵני אֲדֹנָי נִצְּבוּ כְחוֹמָה
אֲחֻזֵי חֶרֶב מְלֻמְּדֵי מִלְחָמָה
## 
הִתְנַהֲלִי אַט דְּגוּלָה בִשְׁמוֹ
עַד תַּגִּיעִי אֶל אוּלָמוֹ
אֶל אַפִּרְיוֹן מִקְדָּשׁ הֲדוֹמוֹ
עָשָׂה לוֹ הַמֶּלֶךְ שְׁלֹמֹה.
## 
## 
## יום בקול המלה: (465)
יוֹם בְּקוֹל הֲמֻלָּה נֶגֶד סְגֻלָּה
מֹשֶׁה עָלָה אֶל הָאֱלֹהִים
## 
הֲמוֹן עַם זִהַר לַחֲנוֹת בְּטֹהַר
סְבִיב סִין הָהָר חָמַד אֱלֹהִים
## 
וּמִתּוֹךְ לְהָבִים הִנְחִיל אֲהוּבִים
לֻחוֹת כְּתֻבִים בְּאֶצְבַּע אֱלֹהִים
## 
דִּגְלֵי גְבֶרֶת מֹר מְקֻטֶּרֶת
בְּשָׁמְעָם עֲשֶׂרֶת דִּבְרֵי אֱלֹהִים
## 
הָגוּ בְיֹשֶׁר נַעֲשֶׂה בְכֹשֶׁר
וְנִשְׁמַע כָּל אֲשֶׁר יְדַבֵּר אֱלֹהִים
## 
קְרֹא חָשׁ לְחֶבְלוֹ אָנֹכִי וְלֹא
יְהוּ אֱלִיל וּפִסְלוֹ לְךָ לֵאלֹהִים
## 
טוֹר לֹא בְאִמְרַת תִּשָּׂא בְּיִקְרַת
שְׁמִי עַל דִּבְרַת שְׁבוּעַת אֱלֹהִים
## 
נְצֹר גַּם שִׂיחַת זָכוֹר בְּנַחַת
וְשָׁמוֹר בְּאַחַת דִּבֶּר אֱלֹהִים
## 
חִישׁ כַּבֶּד נָא אָב וָאֵם בְּעֶדְנָה
כִּי עַד זִקְנָה וְשֵׂיבָה אֱלֹהִים
## 
זְכוֹר לֹא לְמַשָּׂא תִּרְצַח וְחוּסָה
עַל יְצִיר נַעֲשֶׂה בְּצֶלֶם אֱלֹהִים
## 
קְרָא לֹא לְעַקֵּשׁ תִּנְאַף בְּיוֹקֵשׁ
אֲבָל הֱיֵה מְבַקֵּשׁ זֶרַע אֱלֹהִים
## 
אַף לֹא תַבַּע תִּגְנֹב לְשַׂבַּע
נֶפֶשׁ הֲיִקְבַּע אָדָם אֱלֹהִים
## 
מִכָּל רַע פְּנֵה וּבְכָל מַעֲנֶה
שָׁוְא לֹא תַעֲנֶה עַל עַם אֱלֹהִים
## 
נִיב לֹא הַיְשִׁיר תַּחְמֹד לַעֲשִׁיר
כִּי רָשׁ וְעָשִׁיר מַתַּת אֱלֹהִים
## 
שִׂימוּ לְשֵׁמַע כָּל זֹאת כְּמִשְׁמַע
לְבַבְכֶם וְיִשְׁמַע אֲלֵיכֶם אֱלֹהִים.
## 
## 
## יוצאת אל החרבה: (468)
יוֹצֵאת אֶל הֶחָרָבָה מִיַּם סוּף וּמִיַּד מְעַנִּים
הָיִית כְּתֹמֶר נִצָּבָה יְפַת אַשְׁכֹּלוֹת וְסַנְסִנִּים
וְלָמָּה תִהְיִי נֶעֱזָבָה יַעֲלַת חֵן בִּמְקוֹם תַּנִּים
מַה דּוֹדֵךְ חוֹלַת אַהֲבָה הַיּוֹשֶׁבֶת בַּגַּנִּים
## 
דּוֹדִי דָּגוּל מֵרְבָבָה הָרֹעֶה בַּשּׁוֹשַׁנִּים
## 
אֲנִי יוֹשֶׁבֶת אֹהָלִים אֲשֶׁר נִטָּיוּ כִּנְחָלִים
בְּגַנּוֹת נְטוּעִים וַאֲהָלִים יָפוּ פְעָמַי בַּנְּעָלִים
גְּדוּדַי כְּעֵדֶר הָרְחֵלִים בְּרִבֲבוֹת קֹדֶש נִדְגָּלִים
דְּגָלִים יְמָנִים וּשְׂמָאלִים חֹפְפוּ עָלַי כִּצְלָלִים
הִנֵּה קוֹל דּוֹדִי זֶה בָּא בַּהֲמוֹן חַיּוֹת וְאוֹפַנִּים
## 
וּמַה לַבָּנוֹת עִמָּדִי כִּי שְׁאֵלוּנִי מַה דּוֹדִי
זָרוֹת נָשְׂאוּ אֶת רְדִידִי וּבְבֵיתָם מֶה לִידִידִי
חָמְדוּ לָקַחַת כְּבוֹדִי לְהַעֲמִיד לָהֶם חֲזוֹן סוֹדִי
טָעוּ כִּי נָשְׂאוּ עֶדִי וְחוֹתַם דּוֹדִי עַל יָדִי
## 
יְמִינוֹ אָחֹור לֹא שָׁבָה וּדְבָרָיו לֹא מִשְׁתַּנִּים
## 
כָּתַב לִי לֻחוֹת אֲבָנִים אַחֲרֵי נְאוֹם פָּנִים בְּפָנִים
לַחְמִי מְרוֹמֵי מְעוֹנִים וּמֵימַי מִצּוּר נְתֻנִּים
מְעוֹנִי תּוֹךְ שִׁבְעָה עֲנָנִים וְעַמּוּדִים נֹסְעִים וְחֹנִים
נֵרוֹת פָּנָיו לִי פֹּנִים בֵּינוֹת קְלָעִים וַאֲדָנִים
## 
שִׂיחוּ שַׁאֲלוּ קַדְמֹנִים הֲנִרְאָה כָזֹאת בְּחַמָּנִים
## 
עוֹדָם בְּתֻמָּם מַחְזִיקִים בָּנִים סוֹד אֵל מַמְתִּיקִים
פֹּקְדֵי פִקּוּדִים חֲקֻקִים וּמִשְׁפָּטָיו הַצַּדִּיקִים
צוּרִי סֻכָּתְךָ תָקִים עַל שׁוֹשַׁנַּת הָעֲמָקִים
קְרָא יוֹנַת אֵלֶם רְחֹקִים הַשֹּׁכֶבֶת מַעֲמַקִּים
## 
רְדִי מִדִּבְשִׁי מַמְתַקִּים שְׁתִי מֵעֲדָנַי מַשְׁמַנִּים
דּוֹדֵךְ דָגוּל מֵרְבָבָה הָרֹעֶה בַּשּׁוֹשַנִּים.
## 
## 
## אל אלהים משירי: (471)
אֵל אֱלֹהִים מִשִּׁירִי אֲהוֹדֶנּוּ
בַּשָּׁמַיִם כִּסְאוֹ מֵעֵין כָּל חַי יַעֲלִימֶנּוּ
גִּבּוֹר מִלְחָמָה זַעְמוֹ מִי יְכִילֶנּוּ
דָּגוּל מֵרְבָבָה וְעַיִן לֹא תְּשׁוּרֶנּוּ
הַיּוֹעֵץ דָּבָר וְאֵין מִי יְפֵרֶנּוּ
וְאִם יַשְׁקִיט וְאֵין מִי יַרְשִׁיעֶנּוּ
זֶה אֵלִי וְאַנְוֵהוּ אֱלֹהֵי אָבִי וַאֲרוֹמְמֶנּוּ
חֵקֶר מִפְעֲלוֹתָיו רָאִיתִי וַאֲבִינֶנּוּ
טָעַמְתִּי אָכֵן עוֹלָם חֶסֶד יִבְנֶנּוּ
יָחִיד לֹא נוֹעַץ אֶת חָכָם וַיְבִינֶנּוּ
כְּבוֹדוֹ מָלֵא עוֹלָם וְגַם הוּא לֹא יְכִילֶּנּוּ
לְשׁוֹנִי תֶּהְגֶּה פְּעָלָיו וְחַסְדּוֹ תַּגִּידֶנּוּ
מוֹשֵׁל בְּגֵאוּת הַיָּם בְּשׂוֹא גַלָּיו תְּשַׁבְּחֶנּוּ
נֵצַח יִשְׂרָאֵל אֲשֶׁר בְּבֵן בְּכוֹר יְכַנֶּנּוּ
שִׂגְּבוֹ מִנּוֹף מֵעַם בְּפֶרֶךְ יַעֲבִידֶנּוּ
עָקַר מַעֲבִידָיו וְעַל כַּנְפֵי נְשָׁרִים יִשָּׂאֶנּוּ
פָּדָהוּ וּגְאָלָהוּ מִיָּד חָזָק מִמֶּנּוּ
צָמַת גֵּאִים וַיִּגְדַּע צוֹרְרִים וַיִּפְרְקֶנּוּ
קַרְנוֹ הֵרִים עֵת מִצְווֹתָיו יַאַזְרֶנּוּ
רְצוֹנוֹ כַּעֲטָרָה לוֹ יַעַנְדֶנּוּ
שְׁלֹשֶׁת יָמִים לְהִטַּהֵר צִוָּה וַיַזְהִירֶנּוּ
הִרְגִּיז אֶרֶץ וְהִרְעִיד עוֹלָם וַיַרְעִישֶׁנּוּ.
## 
## 
## ידדון מלאכי: (473)
יִדֹּדוּן מַלְאֲכֵי צְבָאוֹת וְהַשָּׁלָל לִנְוַת בַּיִת תְּחַלְּקֶנּוּ
הָהָר חָמַד אֱלֹהִים לְשִׁבְתּוֹ אֲשֶׁר לָעַד יִשְׁכְּנֶנּוּ
וַיֵּרֶד עָלָיו בַּיּוֹם הַשְּׁלִישִׁי פִּקּוּדָיו לְהַשְׁמִיעֵנוּ
דַּבֵּר יְדַבֵּר מֹשֶׁה וְהָאֱלֹהִים בְּקוֹל יַעֲנֶנּוּ
הִשְׁמִיעַ אָנֹכִי יְיָ וּכְבוֹדִי לְאַחֵר לֹא אֶתְּנֶנּוּ
בַּכּוֹשָׁרוֹת הוֹצֵאתִי עַבְדִּי וּכְאִישׁוֹן עַיִן אֶצְּרֶנּוּ
רָחַשׁ לֹא יִהְיֶה לְךָ אֵל מִבִּלְעָדַי וְלֹא תַּעַבְדֶנּוּ
שְׁמֹר כִּי לֹא יִסָּתֵר אִישׁ וַאֲנִי לֹא אֶרְאֶנּוּ
מִלְּהִשָּׁבַע הִשָּׁמֵר פֶּן שְׁמִי לַשָּׁוְא תִּזְכְּרֶנּוּ
## *
אֶת יוֹם הַשַּׁבָּת זָכוֹר וְשָׁמוֹר לְקַדְּשֶׁנּוּ
לֹא תַּעֲשֶׂה מְלָאכָה כִּי תְּחַלְּלֶנּוּ
הִזָּהֵר בְּמוֹרָא וּכְבוֹד אָבִיךָ וְאִמֶּךָ אַל תִּשְׁכָּחֶנּוּ
לְמַעַן אַאֲרִיךְ יָמֶיךָ וְטוּבִי תִּשְׂבָּעֶנּוּ
וְנָקִי וְצַדִּיק אַל תַּהֲרֹג כִּי רָשָׁע לֹא אַצְדִּיקֶנּוּ
יְרָא כִּי כָּל הוֹרֵג נֶפֶשׁ מֵעַמּוֹ אַכְרִיתֶנּוּ
יְחֻקַּק צִוּוּי לֹא תִּנְאָף וְעַל לִבְּךָ לֹא תַּעֲלֶנּוּ
זְכֹר מִצְוָה וְאַל תִּשְׁכַּח כִּי פִּי יְיָ יִקָּבֶנּוּ
כָּל הַגּוֹנֵב מֵעֹשֶׁר חֲבֵרוֹ וַיִּבְלָעֶנּוּ
הֵן אֶל מִבִּטְנוֹ יוֹרִישֶׁנּוּ
לֹא תַעֲנֶה בְרֵעֲךָ עֵד שָׁקֶר לְהַשְׁמִידֶנּוּ
גַּם יְיָ בְּיָדְךָ לֹא יַעְזְבֶנּוּ
אַוָּתְךָ תִּכְבֹּשׁ וְרֵעֲךָ בְּעָשְׁרוֹ לֹא תַּחְמְדֶנּוּ
לַעֲשֹׂק וְלִגְזֹל מִכָּל אֲשֶׁר הָאֵל יְחָנֶּנּוּ
הֶן כָּל אֵלֶּה יִפְעַל אֵל לְעַם אֲשֶׁר יֶאֱהָבֶנּוּ
חֲסִין עָזִּי וְזִמְרַת יָהּ בְּהֵיכָלוֹ אֲבַקְּרֶנּוּ
זְכַרְתִּיו וְנַפְשִׁי צָמְאָה לוֹ אֲשַׁחֲרֶנּוּ
קוֹלִי אָרִים וְנֶגֶד מְלָכִים אֶזְכְּרֶנּוּ
אוֹדֶה יְיָ מְאֹד בְּפִי וּבְתוֹךְ רַבִּים אֲהַלְלֶנּוּ.
## 
## 
## אהללנו בסוד: (475)
אֲהַלְּלֶנּוּ בְּסוֹד קְרוּאִים עַם הַקֹּדֶשׁ
נוֹעָדִים לְהַלְּלוֹ שׁוֹמְרֵי מִשְׁמֶרֶת הַקֹּדֶשׁ
יִחוּדוֹ מַזְכִּירִים וְהִשְׁתַּחֲווּ לַיְיָ בְּהַדְרַת קֹדֶשׁ
יָה יְיָ מִי כָּמוֹךָ נֶאְדָּר בְּקֹדֶשׁ
הֲלִיכוֹתֶיךָ אֱלֹהִים הֲלִיכוֹת אֵלִי מַלְכִּי בַקֹּדֶשׁ
## *
## *
## *
בִּקְדֻשַּׁת שִׁמְךָ בְּיוֹם מִקְרָא קֹדֶשׁ
נַקְדִּישְׁךָ וְנַעֲרִיצְךָ כְּנֹעַם שִׂיחַ סוֹד שַׂרְפֵי קֹדֶשׁ.
## 
## 
## וירד איש: (476)
וְיָרֵד אִישׁ אֱלוֹהִים גֶּבֶר הוּקַם עָל
וַיּוֹרֶד בִּרְכוֹת שָׁמַיִם מֵעָל
וַיֵּרֶד גֶּבֶר נֶאֱמָן בְּבֵית אֲדוֹנָיו
וַיּוֹרֶד דָּבָר דָּבוּר דָּבָר עַל אָפְנָיו
וַיֵּרֶד הַמַּנְחִיל יֵשׁ אוֹהֲבֵי סוֹדוֹ
וַיּוֹרֶד וְכָל טוּב אֲדֹנָיו בְּיָדוֹ
וַיֵּרֶד זָהָב יְשׁוּרוּן הַמְּזֻקָּק בֵּין קְהָלָם
וַיּוֹרֶד חַיִּים עַד הָעוֹלָם
וַיֵּרֶד טָכוּס הַמֶּלֶךְ חָפֵץ בִּיקָרוֹ
וַיּוֹרֶד יִרְאַת יְיָ הִיא אוֹצָרוֹ
אוֹצָרוֹ פָּתַח לְעָם אַחֲרָיו נִנְהִים
בְּהוֹאִילוֹ לְהַשְׁמִיעָם קוֹלוֹ מִגְּבוֹהִים
וַיְדַבֵּר אֱלֹהִים
וַיְדַבֵּר כּוֹסִי וּמְנָתִי וָאֶתְּנָה אָזְנִי וְלִבִּי
לִרְאוֹת מַה יְדַבֶּר בִּי
וַיְדַבֵּר מוֹדִיעַ דְּרָכָיו לְמֹשֶׁה בְּחִירוֹ
נַפְשִׁי יָצְאָה בְּדַבְּרוֹ
וַיְדַבֵּר סוֹד הַזְהָרוֹתָיו לָעָם הַנִּקְרָא בִּשְׁמוֹ
עֵדוּת בִּיהוֹסֵף שָׂמוּ
וַיְדַבֵּר פּוֹדֶה בָּנָיו וְקוֹרְאָם לְהַשְׁמִיעָם
צוּף דְּבַשׁ אִמְרֵי נֹעַם
וַיְדַבֵּר קָדוֹשׁ נָחַנִי וַעֲנַן כְּבוֹדוֹ סְבִיבִי
רוּחַ יְיָ דִּבֶּר בִּי
וַיְדַבֵּר שַׁדַּי בְּקוֹל רָם רִיק אַל תֶּאֱהָבוּ
תּוֹרָתִי אַל תַּעֲזֹבוּ
אַל תַּעַזְבוּ תּוֹרָתִי הוֹרֵיתִיךָ
אָנוֹכִי מָכוּר הַבַּרְזֶל פְּדִיתִיךָ
אָנֹכִי יְיָ אֱלֹהֶיךָ אֲשֶׁר הוֹצֵאתִיךָ
אָנֹכִי אֵל שַׁדַּי מֵכִין הָרִים וְתוֹלֵיהֶם
בּוֹרֵא הַשָּׁמַיִם וְנוֹטֵיהֶם
אָנֹכִי גּוֹזֵר אֹמֶר וּמְקִימוֹ בְּיָד נֶאֱמָנַי
דִּבַּרְתִּי וְעָשִׂיתִי נְאֻם יְיָ
אָנֹכִי הִגַּדְתִּי וְהוֹשַׁעְתִּי וְהִשְׁמַעְתִּי
וְאֵין צוּר בַּל יָדָעְתִּי
אָנֹכִי זִכְרִי בְּדוֹר בָּא וְדוֹר הוֹלֵךְ
חַי אָנִי נְאֻם הַמֶּלֶךְ
אָנֹכִי טָהוֹר לְגַלּוֹת גְּבוּרָתִי נִגְלֵיתִי
יָדַי נָטוּ שָׁמַיִם וְכָל צְבָאָם צִוֵּיתִי
צִוֵּיתִי זֶרַע הַקֹּדֶשׁ אֲשֶׁר גְּאַלְתִּיו מִמְּצֵרִים
הַיּוֹם הוֹאַלְתִּי לְהַגִּידוֹ מֵישָׁרִים
לֹא יִהְיֶה לְךָ אֱלֹהִים אֲחֵרִים
לֹא יִהְיֶה לְךָ כְּפִסְלֵי הַגּוֹיִם הֶבֶל וְאֵין בָּם מוֹעִיל
לֹא לְעֵזֶר וְלֹא לְהוֹעִיל
לֹא יִהְיֶה לְךָ מִבְטֶחָם לְמִסְעָד וְנַפְשָׁם לֹא יִסְעֲדוּ
נָשׂוֹא יִנָּשׂוּא כִּי לֹא יִצְעָדוּ
לֹא יִהְיֶה לְךָ סְמוּכִים וּמְחֻזָּקִים בְּכָתֵף יִנָּשֵׂאוּ
עֵינַיִם לָהֶם וְלֹא יִרְאוּ 
לֹא יִהְיֶה לְךָ פֶּסֶל יִדְמֶה לְחֹמֶר בְּיַד פּוֹעֲלוֹ
צֵא תֹּאמַר לוֹ
לֹא יִהְיֶה לְךָ קָצוּב בַּיַּעַר לִהְיוֹתְךָ בֵּין מְזִידִים
רֹעֶה רוּחַ וְרֹדֵף קָדִים
לֹא יִהְיֶה לְךָ שִׁמְצַת נָכְרִים לֹא יַעֲנוּכָה אִם תִּקְרָאֵם
תִּזְרֵם וְרוּחַ תִּשָּׂאֵם
תִּשָּׂאֵם רוּחַ וְיֵבוֹשׁ הַפֶּסֶל וְדוֹרְשָׁיו
וְאַתָּה תָּגִיל בַּיְּיָ וְתִתְהַלֵּל בִּקְדֹשָׁיו
לֹא תִשָּׂא אֶת שֵׁם יְיָ אֱלֹהֶיךָ לַשָּׁוְא
לֹא תִּשָּׂא לַשָּׁוְא אֶת שֵׁם הַנּוֹשֵׂא שְׁחָקִים וְחֵילָם
בְּשֵׁם יְיָ אֵל עוֹלָם
לֹא תִּשָּׂא לַשָּׁוְא גְּדֻלַּת תִּפְאֶרֶת חוֹקֵר סְתָרִים
דּוֹבֵר צְדָקוֹת וּמַגִּיד מֵישָׁרִים
לֹא תִּשָּׂא לַשָּׁוְא הוֹד יְקָר הַשֵּׁם הַנִּקְרָא עַל הֲמוֹנַי
וְחִלַּלְתָּ אֶת שֵׁם אֱלֹהֶיךָ אֲנִי יְיָ
לֹא תִּשָּׂא לַשָּׁוְא זֵכֶר לַעֲשׂוֹת מַפְלִיא הַמַּנְחִיל אוֹהֲבָיו יֵשׁ
חוֹצֵב לַהֲבוֹת אֵשׁ
לֹא תִּשָּׂא לַשָּׁוְא טוֹב וּמֵטִיב בְּפִי כָּל יְצוּרָיו יִתְבָּרַךְ
יְהִי שֵׁם יְיָ מְבֹרָךְ
## 
## 
## 
## 
מְבֹרָךְ בְּפִי כָּל בָּשָׂר מִמְּעוֹן קָדְשׁוֹ
כְּהַיּוֹם נִגְלָה לְעַם זוּ לְהוֹרִישׁוֹ
זָכוֹר אֶת יוֹם הַשַּׁבָּת לְקַדְּשׁוֹ
זָכוֹר כְּבוֹד עֹנֶג שְׁבִיעִי לְפָאֲרוֹ בְּבִרְכוֹתֶיךָ
לְהָנִיחַ בְּרָכָה אֶל בֵּיתֶךָ
זָכוֹר מִצְוַת שַׁבָּת הֻנְחַלְתָּ בְּסִינַי
נַחֲלַת עַבְדֵי יְיָ
זָכוֹר סוֹד רְשַׁמְתִּיו מִקֶּדֶם לְהַנְחִילְכֶם דָּתַי
עֵקֶב תִּשְׁמְעוּן אֶת מִצְווֹתַי
זָכוֹר פְּאֵר יוֹם קָדוֹשׁ קִבַּלְתּוֹ מִיַּד חוֹזְךָ
צִוָּה אֱלֹהֶיךָ עֻזְּךָ
זָכוֹר קְדֻשַּׁת מְנוּחָתוֹ כַּעֶבֶד כַּאֲדוֹנָיו כַּבֵּן כַּבַּת
רְאוּ כִּי יְיָ נָתַן לָכֶם הַשַּׁבָּת
זָכוֹר שְׁמִירָתוֹ בְּעֹנֶג וְקִדּוּשׁ וְאָז בֵּין אֱמוּנַי 
תִּתְעַנַּג עַל יְיָ
יְיָ חָפֵץ לְמַעַן צִדְקוֹ לְרוֹמֶמְךָ
וַיְלַמֶּדְךָ דַּעַת לְהַאֲרִיךְ אֶת יָמֶיךָ
כַּבֵּד אֶת אָבִיךָ וְאֶת אִמֶּךָ
כַּבֵּד אֶת אָבִיךָ שֶׁיְּלָדְךָ וּמְצָא חֵן בְּעֵינָיו 
בֵּן יְכַבֵּד אָב וְעֶבֶד אֲדֹנָיו
כָּבֵד גּוֹמֵל נְעוּרֶיךָ וּבֶטַח עַל יְיָ בִּגְלָלוֹ
דּוֹם לַיְיָ וְהִתְחוֹלֵל לוֹ
כַּבֵּד הוֹרְךָ הַמַּדְרִיכְךָ לִדְרֹךְ דַּרְכֵי נֹעַם
וְדַעַת לְנַפְשְׁךָ יִנְעַם
כַּבֵּד זִקְנַת אָב וּמוּסָר אֵם אַל יָמוּשׁ מִפִּיךָ
חֲכַם בְּנִי וְשַׂמַח לֵב אָבִיךָ
כַּבֵּד טֶרֶם שֶׁיִּלָּקַח מֵעִמְּךָ וְאוּלַי בִּרְצוֹתוֹ
יְבָרֶכְךָ לִפְנֵי מוֹתוֹ
יְבָרֶכְךָ לְבַל תִּרְאֶה הַשַּׁחַת וּתְחִי עוֹד לָנֶצַח
בְּדָבְקְךָ בְּמִצְווֹת אֵל אֲשֶׁר בְּסִינַי דִּבֵּר בְּפֶצַח
לֹא תִּרְצַח
לֹא תִּרְצַח כְּרוּב רָקוּם וְדִין צוּר מְבַקֵּשׁ בַּעַדְךָ
לָקַחַת אֶת דְּמֵי אָחִיךָ מִיָּדֶךָ
לֹא תִּרְצַח מְתֹאָר כְּתָאָרְךָ לְהַכְרִית מֵאֶרֶץ חַיִּים
נַפְשׁוֹת אֶבְיוֹנִים נְקִיִּים
לֹא תִּרְצַח סֵתֶר אוֹ גָּלוּי נוֹדַע בְּכָל סִתְרֵי עֲלָטוֹת
עֵינֵי יְיָ הַמָּה מְשׁוֹטְטוֹת 
לֹא תִּרְצַח פְּדוּיִים מֵחֵטְא נְקִי כַּפַּיִם לַהֲדֹף
צֶדֶק צֶדֶק תִּרְדֹּף
לֹא תִּרְצַח קְרוּץ אֲדָמָה וְרוּחַ בְּאַפּוֹ נָשׁוּב
רוּחַ הוֹלֵךְ וְלֹא יָשׁוּב
לֹא תִּרְצַח שׁוֹפֵךְ דַּם צַדִּיקִים וּבְיוֹם פְּקֻדַּת הֲרִשְׁעָה
תְּמוֹתֵת רָשָׁע רָעָה
רָעָה תַּרְחִיק וְצֵל תּוֹרָתִי תִּשְׁאַף
וְלִכְבֹּשׁ יִצְרְךָ יְרָא מִפְּנֵי הָאָף
לֹא תִּנְאָף
לֹא תִּנְאַף אוֹזֶלֶת וְטוֹפֶפֶת לְהַרְבּוֹת חֲלָלֶיהָ
בְּבֵיתָהּ לֹא יִשְׁכְּנוּ רַגְלֶיהָ
לֹא תִּנְאַף גְּלוּיַת מֵצַח מָרָה כַּלַּעֲנָה אַחֲרִיתָהּ
דַּרְכֵי שְׁאוֹל בֵּיתָהּ
לֹא תִּנְאַף הַמּוֹכֶרֶת בִּזְנוּנֶיהָ עַמִּים שְׁאוֹל וּמָוֶת יְגוּרֶנָּה
וְטוֹב לִפְנֵי הָאֱלֹהִים יִמָּלֵט מִמֶּנָּה
לֹא תִּנְאַף זְעוּמַת שַׁדַּי לֹא יְשׁוּבוּן בָּאֶיהָ מִתַּחְתִּיּוֹת
חַדָּה כְּחֶרֶב פִּיּוֹת
לֹא תִּנְאַף טוֹרֶפֶת נְפָשׁוֹת בְּמוֹקְשֶׁיהָ לְהַקְרִיב אֵידָם
יוּקָשִׁים בְּנֵי הָאָדָם
הָאָדָם אַל תַּחְמֹס לְזַנֵּב עוֹבְרֵי דֶּרֶךְ זָנוֹב
בְּקִנְאָתְךָ לְחֵיל עָשִׁיר כִּי יָנוֹב
לֹא תִּגְנֹב
לֹא תִּגְנֹב כִּי תֶּאֱסֹף זָהָב וָכֶסֶף וּבוֹ לֹא תִּרְהַב
לִי הַכֶּסֶף וְלִי הַזָּהָב
לֹא תִּגְנֹב מַחֲמַדֵּי תְּכוּנָה וּבְטַח עַל יְיָ וְלֹא תֶּחְסַר
נֹתֵן לֶחֶם לְכָל בָּשָׂר
לֹא תִּגְנֹב סְגֹר תַּאַסְפֶנּוּ לְבִלְתֶּךָ וְחַיִל בָּלַעְתָּ תְּקִיאֶנּוּ
עָשִׁיר יִשְׁכַּב וְלֹא יֶאֱסֹף עֵינָיו פָּקַח וְאֵינֶנּוּ
לֹא תִּגְנֹב פַּז סְגֻלַּת אָחִיךָ וְכָל אֶבֶן יְקָרָה
צֹר תְּעוּדָה חֲתוֹם תּוֹרָה
לֹא תִּגְנֹב קְבוּצַת טַלְטְלֵי הוֹן פִּתְאוֹם פֶּגַע יִקְּרֶנּוּ
רוּחַ עָבְרָה בּוֹ וְאֵינֶנּוּ
לֹא תִּגְנֹב שְׁמֹר כַּאֲשֶׁר צִוִּיתִיךָ וְעוֹד אֲצַוְּךָ לִסְעֹד
תֵּן לְחָכָם וְיֶחְכַּם עוֹד
עוֹד לֶאֱלוֹהַּ מִלִּים הֵן יְבִיאֲךָ עַד חֵקֶר
הַצֶּדֶק בַּקֵּשׁ וְהָאֱמֶת בַּקֵּר
לֹא תַעֲנֶה בְרֵעֲךָ עֵד שָׁקֶר
לֹא תַּעֲנֶה יוֹקֵשׁ מִרְמוֹת וְתִהְיֶה מִבְּנֵי דִּרְאוֹן עֵלוֹם
הַנֹּשְׁכִים בְּשִׁנֵּיהֶם וְקָרְאוּ שָׁלוֹם
לֹא תַּעֲנֶה וְתִפְרֹשׂ בַּעֲנוֹתְךָ מְצוּדִים וַחֲרָמִים
דִּבְרֵי נִרְגָּן כְּמִתְלַהֲמִים
לֹא תַּעֲנֶה הוֹרוֹ וְהוֹגוֹ כַּמְּלָשְׁנִי דִּבְרֵי שָׁוְא יְחַבֵּר
בְּפִיו שָׁלוֹם אֶת רֵעֵהוּ יְדַבֵּר
לֹא תַּעֲנֶה רֹב דְּבָרִים פֶּן תִּפֹּל בְּפַח פִּיךָ וּמוֹקְשׁוֹ
שֹׁמֵר פִּיו וּלְשׁוֹנוֹ שֹׁמֵר מִצָּרוֹת נַפְשׁוֹ
לֹא תַּעֲנֶה מִרְמוֹת וָתֹךְ כִּי פִּי כְסִיל מְחִתָּה לוֹ יוֹרִישׁוּ
וּשְׂפָתָיו מוֹקֵשׁ נַפְשׁוֹ
לֹא תַּעֲנֶה אֶת עֲמִיתְךָ לִנָּקֵשׁ בְּצוּקָה וְצָרָה
לַעֲנוֹת בּוֹ סָרָה
סָרָה לֹא תַּעֲנֶה וְעַל דָּם רֵעֲךָ לֹא תַּעֲמֹד
וְכָל דְּבָרַי תַּחְקֹר לְלַמֵּד וְלִלְמֹד
לֹא תַּחְמֹד
לֹא תַּחְמֹד הַיּוֹם הִשְׁמַעְתִּיךָ וְתִשָּׂא מִדַּבְּרוֹתַי
לוּ הִקְשַׁבְתָּ לְמִצְווֹתַי
לֹא תַּחְמֹד וִעַדְתִּי בִּכְלַל הַמִּצְווֹת וּצְפַנְתָּם בְּחֻבְּךָ
יִתְמָךְ דְּבָרַי לִבְּךָ
לֹא תַּחְמֹד הוֹן רֵעַ וְכָל אֲשֶׁר לוֹ וּדְבָרַי יִכּוֹנוּ עַל שְׂפָתֶיךָ
קָשְׁרֵם עַל גַּרְגְּרוֹתֶיךָ
לֹא תַּחְמֹד טוֹבַת מַרְאֶה לְהַשְׁחִית לוֹ נַחֲלָה שֶׁפֶר קִנְיָנִים
נַחֲלַת יְיָ בָּנִים
לֹא תַּחְמֹד חִוִּיתִיךָ הַיּוֹם וְעַד הֵנָּה מִצְוָה לֶאֱמוּנַי 
זֹאת נַחֲלַת עַבְדֵי יְיָ
יְיָ מִסִּינַי בָּא לְהַשְׁמִיעֵנִי חֻקִּים חֲמוּדִים
וַיָּרֶם דִּגְלִי עַל דְּגָלִים נוֹעָדִים
וְכָל הָעָם רֹאִים אֶת הַקּוֹלֹת וְאֶת הַלַּפִּידִם.
## 
## 
## יחיד נמצא: (488)
יָחִיד נִמְצָא לְכָל דֹּרְשׁוֹ נִגְלָה בְסִינַי עַל הֲמוֹנוֹ
לָשִׁית עֲטֶרֶת פָּז לְרֹאשׁוֹ וּדְבִיר מְלוּכָה עַל גְּרוֹנוֹ
מֹשֶׁה יְדַבֵּר בְּקוֹל רַחֲשׁוֹ וֵאלֹהִים עַל כֵּס מְכוֹנוֹ
יַעֲנֵהוּ מִשְּׁמֵי קָדְשׁוֹ בִּגְבוּרוֹת יֶשַׁע יְמִינוֹ
## 
הֶעֱלָה נֵרִי מֵעֲרָפֶל אֲשֶׁר שָׁם כְּבוֹדוֹ וִיקָרוֹ
סְגוּרַי שִׁלַּח מֵאֹפֶל עֲשַׁן הַר הַמּוֹר בְּמַאֲמָרוֹ
וַיְרוֹמֵם יֹשְׁבֵי שֵׁפֶל וְכָל אֶרֶז רָם הוּא שְׁבָרוֹ
כִּי רֶגַע בַּעֲלוֹת אִשּׁוֹ כַּאֲשֶׁר חַיִּים בִּרְצוֹנוֹ
## 
וַיֹּאמֶר לִי אָנֹכִי אֱלֹהֶיךָ וְאֵין בִּלְעָדָי
וּפֶסֶל לֹא תַעֲשֶׂה כִּי עֹשֵׂהוּ מַעֲשֶׂה יָדָי
וּשְׁמִי בְּקֶרֶב מַלְאָכִי אַל יִשְׂאוּ לַשָּׁוְא יְלָדָי
וְאֶת יוֹם הַשַּׁבָּת לְקַדְּשׁוֹ שָׁמוֹר כְּדָתוֹ וְעִנְיָנוֹ
## 
דָּתִי לְכַבֵּד הָאָבוֹת וְגַם לֹא לִשְׁפֹּךְ דַּם נְקִיִּם
וְסוּר מִבַּת תָּצוּד לְבָבוֹת דֹּחָה מֵאֶרֶץ חַיִּים
וְאַל יַשִּׁיאֲךָ הוֹן גְּנֵבוֹת וַעֲנוֹת שֶׁקֶר כַּגּוֹיִם
וֶאֱנוֹשׁ אַל יְנַקֵּשׁ נַפְשׁוֹ לַחְמֹד בֵּית רֵעוֹ וְהוֹנוֹ
## 
הַר הַמּוֹר גִּבְעַת לְבוֹנָה הַר הָאֱלֹהִים זֶה סִינָי
וְשָׁלִיחַ יְדַבֵּר נְכוֹנָה מֶלֶךְ יְשֻׁרוּן וְכָל הֲמוֹנָי
אַשְׁרֵי הָעָם אֲשֶׁר פָּנָה אֵלָיו וְרָאָה כְּבוֹד אֲדֹנָי
לְפָנָיו וַאדֹנָי בְּרֹאשׁוֹ וַיַּעֲבֹר מַלְכּוֹ קְצִינוֹ.
## 
## 
## יודע מכאובינו: (490)
יֹדֵעַ מַכְאֹבֵנוּ וּמְחַבֵּשׁ לְעַצְּבוֹתֵינוּ
שׁוּבָה אֶת רִבֲבֹתֵינוּ אֶל אֶרֶץ מוֹשְׁבֹתֵינוּ
וְשָׁם נַעֲלֶה עֹלוֹתֵינוּ נְדָרֵינוּ וְנִדְבֹתֵינוּ
וְשָׁם נַעֲשֶׂה לְפָנֶיךָ אֶת קָרְבְּנוֹת חוֹבוֹתֵינוּ
## 
הִזְכִּירוּ הַיּוֹם אֱמוּנִים הַפְּלָאִים הַקַּדְמוֹנִים
וַיֵּאָנְחוּ הַבָּנִים בְּעָלוּם זוּלָתְךָ אֲדֹנִים
אַיֵּה בְּרִית אֵל לְאֵיתָנִים וַחֲסָדָיו הָרִאשֹׁנִים
בְּדַבְּרוֹ מִשְּׁמֵי מְעוֹנִים עִמָּנוּ פָּנִים בְּפָנִים
וּבְתִתּוֹ בְּיַד צִיר אֱמוּנִים אֶת שְׁנֵי לוּחֹת הָאֲבָנִים
## 
וְאַיֵּה כָל נִפְלְאוֹתָיו אֲשֶׁר סִפְּרוּ לָנוּ אֲבוֹתֵינוּ
## 
וְכָמָה מְרֹרוֹת רָוִינוּ וְלִישׁוּעָתְךָ קִוִּינוּ
וְכָמָה זְמַנִּים חָלִינוּ וְזוּלָתְךָ לֹא חִלִּינוּ
וּלְאוֹר בֹּקֶר חִכִּינוּ וּבְמַחֲשַׁכִּים נִטְמִינוּ
כְּאִלּוּ עָם לֹא הָיִינוּ וֹמִכָּל עַם לֹא נִפְלִינוּ
וְיוֹם סִינַי לֹא רָאִינוּ וּמֵי הַצּוּר לֹא שָׁתִינוּ
## 
וְלֹא הָיָה מַנְךָ בְּפִינוּ וַעֲנָנְךָ סְבִיבוֹתֵינוּ
## 
דֶּרֶךְ צִיּוֹן יִשְׁאָלוּ וְאֵלֶיהָ יִתְפַּלָּלוּ
בָּנִים מִגְּבוּלָם גָּלוּ וְעֶדְיָם לֹא הִתְנַצָּלוּ
עֲדִי חֵן אֲשֶׁר בּוֹ הֻלָּלוּ עָלָיו הֹרְגוּ וְחֹלָלוּ
חֲמֻדּוֹת בְּחֹרֵב נָחָלוּ בָּם יִצְדְּקוּ וְיִתְהַלָּלוּ
עֲבָדִים בָּהֶם מָשָׁלוּ וּמִקְרֹא לְךָ לֹא יֶחְדָּלוּ
## 
עַד אֲשֶׁר תָּשִׁיב שְׁבוּתֵנוּ וּתְנַחֵם חָרְבוֹתֵינוּ
## 
הֶעֱמַדְנוּ מִשְׁמַרְתֵּנוּ לִשְׁמֹר מִשְׁפְּטֵי צִדְקֶךָ
וְאִם שֻׁדְּדָה אַדַּרְתֵּנוּ וְנִגְרַשְׁנוּ מֵחֵיקֶךָ
וְהָיְתָה שִׁפְחָה גְּבִרְתֵּנוּ וּמָשְׁלוּ בָנוּ רְחֵקֶיךָ
הֶחֱזַקְנוּ בַעֲטַרְתֵּנוּ נֵזֶר צְפִירַת חֻקֶּיךָ
עַד תֶּאֱסֹף מַחְבַּרְתֵּנוּ לְבֵית בְּחִירָתְךָ וְחִשְׁקֶךָ
קָדְשֵׁנוּ וְתִפְאַרְתֵּנוּ אֲשֶׁר הִלֲלוּךָ אֲבֹתיֵנוּ.
## 
## 
## יורד עלי הרים: (493)
יוֹרֵד עֲלֵי הָרִים וְלֹא יָכִילוּ.
כִּי מִפְּנֵי גַאְוָתְךָ יָחִילוּ –
הֵיךְ יַעֲמֹד לִבִּי לְפָנֶיךָ בְּיּוֹם
תִּגְעַר בְּכוֹכָבִים וְלֹא יַאְהִילוּ
וּבְנֵי אֱלֹהִים עַל שְׁמָךְ יִתְיַצְּבוּ
וּבְנֵי אֲנָשִׁים חַסְדְךָ יוֹחִילוּ?
דָּת אֵשׁ אֲשֶׁר מִפִּי כְבוֹדְךָ קִבְלוּ
זָכְרוּ וְיָשִׂימוּ וְגַם יַשְׂכִּילוּ.
הוֹאֵל רְצוֹת שִׁירַת קְרוֹבֶיךָ, וְגִיל
בָּעָם אֲשֶׁר בִּכְבוֹד שְׁמֶךְ יָגִילוּ!
## 
## 
## ימי כלו: (497)
יָמַי כָּלוּ וְעֵינַי כָּלוּ
בְּבוֹר צַר כָּלוּא אֵשֵׁב נִבְדַּל
וְשַׁח הַר נוֹפֵל וְהִנּוֹ נֹפֵל
וַאֲנִי בְאֹפֶל שֹׁכֵן עַם דָּל
אַיֵּה צוּרִי סַלְעִי וְצוּרִי
יָקוּם לְעָזְרִי אַל נָא יֶחְדַּל
צוּר רָם עַל כֹּל וְנֶאְדָּר מִכָּל
בְּעֹז כִּי עַל כֹּל יִתְגַּדָּל
## 
הָהּ כִּי שָׂרָף לִבִּי שָׂרָף
וְאֹתִי צָרַף בְּמַצְרֵף יְגוֹנִים
וְכַמָּה אֶהְיֶה לְשַׁמָּה אֶהְיֶה
חֹלֶה וְנִהְיֶה וְסֹבֵל אוֹנִים
מַעֲלֵה נְשִׂיאִים הַפֵּל נְשִׂיאִים
וְשִׂימֵם נְשֻׂאִים בְּכַבְלֵי מוֹנִים
הָהּ לִבִּי חָג לְמוֹעֵד וָחָג
וּבִי צוּר חֹק חָג לִסְבֹּל שְׁאוֹנִים
לְצִירַי צָרִים תְּמֵהִים וְאֹמְרִים
מַדּוּעַ אַתָּה כָּכָה דָּל
## 
וְעַבְדִּי מוּסָר וַאֲנִי מוּסָר
וּבָאתִי בְמוֹסָר וּבְמַאֲסָרִים
וּפִלַּח כִּסְלִי עַל רֹב כִּסְלִי
וּמַה יְּהִי כִסְלִי וְיָדִי יָרִים
וּבִי יָסֹב צִיר כְּדֶלֶת עַל צִיר
וְכָל יוֹם אֲקַו צִיר לְבַשֵּׂר אֲסִירִים
יָהּ כִּי לְהַחֲרִים בָּנֶיךָ צָרִים
אָנָּא שְׁעֵה מֵעָלָיו וְיֶחְדָּל
## 
דִּגְלִי הָרִים עַל מְרוֹם הָרִים
וְצַו כַּנְּהָרִים לְעַמְּךָ שָׁלוֹם
וְהָשֵׁב שָׂרִים מִבֵּין צָרִים
בֹּגְדִים וְסָרִים מֵאֵל עֵילוֹם
הֱיֵה בָם חֹרֶב לְסִפָּם חֹרֶב
וּמֵימָם חֹרֶב ְועֶדְיָם תִּבְלוֹם
וְנֶאֱסָר יְהִי שַׂר וְהַצַּר יְהִי סָר
וְיוּסַר כָּל צַר וְיֻדַּד כַּחֲלוֹם
וְשֵׁם הַמְחֻלָּל יִהְיֶה מְהֻלָּל
וְיָשִׁירוּ כִּי עַתָּה יִגְדָּל.
## 
## 
## הלנופלים תקומה: (500)
הֲלַנּוֹפְלִים תְּקוּמָה מִבּוֹר עֳנִי הָטְבָּעוּ
בּוֹ וְאִם יֵשׁ תְּרוּמָה לְיוֹרְדֵי בּוֹר וְדוּמָה
יוֹם חָרַב דְּבִירִי אַל תָּבוֹא בּוֹ רְנָנָה
כִּי נֶהְפַּךְ הֲדָרִי קָלוֹן וְשִׁירִי לְקִינָה
וַיֶּחֱשַׁךְ מְאוֹרִי וְתִשְׁכֹּן עָלָיו עֲנָנָה
גַּם סַהַר וְחַמָּה בִּקְצֵה זְבוּל נִשְׁקְעוּ
וְכוֹכְבֵי עָשׁ וְכִימָה יָרְדוּ לְתַחְתִּית אֲדָמָה
הַיֵּשׁ אַחֲרִית וְתִכְלָה לָשׁוּב שְׁבוּת גָּלוּתִי
וְאִם תִּהְיֶה תְּעָלָה לִי מִכְּאֵב מַחֲלָתִי
בְּנֵי סְבָא וַחֲוִילָה יָרְשׁוּ גְּבוּל נַחֲלָתִי
וּמָנַהַת וְתֵימָא תּוֹךְ אָהֳלִי יִרְגְּעוּ
וָאֶהִי לְשָׁמָּה בִּידֵי נְבָיוֹת וְשַׁמָּה
וְעַד אָנָה אֱלֹהִים לִי תֶּחֱרַשׁ וְתֶחֱשֶׁה
וּבָנֶיךָ תְּמֵהִים נָפְלוּ כְּצִפּוֹר בְּמוֹקְשֵׁי
צַר תּוֹהִים וְרוֹהִים בִּידֵי אֲדוֹנִים קָשֶׁה
קוּם וַעֲשֵׂה נְקָמָה בָּהֶם וְהֵם יִכָּנְעוּ
וּלְמִגְדָּל וְחוֹמָה תִּהְיֶה לְלֹא רוּחָמָה
דְּלֵה מִבּוֹר יְגוֹנָם עַם קֶצְפְּךָ נָשְׂאוּ
כִּי לִבָּם וְעֵינָם מוּל כִּסְּאֲךָ נָשְׂאוּ
וְהוֹצֵא אֶת הֲמוֹנָם מִבֵּית כֶּלֶא הָחְבָּאוּ
כְּמֵאָז וּבְיָד רָמָה אֶל בֵּיתְךָ יִסָּעוּ
מִתֵּימָן וְקֵדְמָה מִבֵּין הֲדַד וְתֵימָא
הוֹסֵף יָד יְדוּעָה לִקְנוֹת שְׁאֵרִית יוֹסֵף
וְצֹלֵעָה וְתוֹעָה לִצְבִי אֲרָצוֹת תְּאַסֵּף
וְכָל נֶפֶשׁ בְּדֵעָה לְעָבְדֶךָ תִּכָּסֵף
וּבְפַחַד וְאֵימָה יוֹם יוֹם לְךָ יִכְרְעוּ
כָּל בֶּרֶךְ וְקוֹמָה וּתְהַלֵּל כָּל נְשָׁמָה.
## 
## 
## יבשו אלי: (503)
יָבְשׁוּ אֵלַי / וְסָפוּ אֵלָי / וְאֵיד בָּא אֵלַי / אָרְחִי גָּדָר.
חָדְלוּ רֵעִים / וְאָפְסוּ רוֹעִים / וְשִׁחֲתוּ רָעִים / גֶּפֶן סְמָדָר.
וּלְסוֹד מֻפְלֶא / אֵין אִישׁ גּוֹלֶה / וְהָדָר גּוֹלֶה / וְחֶסֶד נֶעְדָּר.
אוֹיְבַי רַבִּים / וְשׂוֹטְנַי אוֹרְבִים / לִי כְּעַקְרַבִּים / בֵּין קוֹץ וְדַרְדָּר.
אוֹיָה לִי כִּי / גַרְתִּי מֶשֶׁךְ, / שָׁכַנְתִּי עִם / אָהֳלֵי קֵדָר!
## 
## 
הָהְפַּךְ עָלַי / רֹעַ פְּעָלַי, / נָבְלוּ עָלַי / וְצֵל הוֹדִי סָר,
וּבְיַד דּוּמָה / אֶשְׁכֹּן דּוּמָה / בְּתוֹךְ עֹל, דּוֹמָה / כְּצִפּוֹר בְּמוֹסָר,
וְעָלַי מַשָּׂא / הִכְבִּיד מַשָּׂא / כִּדְבַר מַשָּׂא / בַּעֲלֵי מוּסָר.
וְעֵפֶר וְעֵיפָה / בְּעָפָר וְעֵיפָה / שִׁכְּנוּ יָפָה / וְעֶדְיָהּ הוּסָר,
חָלְקוּ בְחֶבֶל / אֲחֻזַּת חֶבֶל / אֲחוּזַת חֶבֶל / נְתוּנָה בְּמַאֲסָר –
אָמַר הַצָּר / לְהַחְשִׁיךְ, וְהֵצַר / וְעָשָׂה יוֹם צַר / כַּאֲשֶׁר נָדַר.
## 
## 
וּבְנֵי עֶרֶב / חֲגוּרֵי חֶרֶב / הָפְכוּ לְעֶרֶב / יוֹמִי וְחָשָׁךְ,
זֶרַע עָדָה / כְּשַׁחַל עָדָה / וְכֵלָיו עָדָה / וְקֶשֶׁת מָשָׁךְ.
וּלְךָ אָנוּס, / אֵלִי, וְאָנוּס; הַרְאֵה לְאָנוּס / זְרוֹעַ קָדְשָׁךְ,
וְגָזוּז כַּשֶּׂה / בְּחַסְדְּךָ כַסֵּה / וֶהְיֵה מַחְסֶה / תָמִיד לְדוֹרְשָׁךְ.
הַקְשֵׁב נִיב דַּל / רַק לְךָ נִבְדָּל, / בְּכָל יוֹם יִדַּל / מְמֹרָט מְמֻשָּׁךְ –
בְּמָצוֹק וּמָצוֹר / וּמַחְסוֹר וּמַעְצוֹר / בְּקֵדָר וְחָצוֹר / שִׁמְשׁוֹ קָדָר.
## 
## 
דַּלֵּי יְשׁוּרוּן / טוּבְךָ יְשׁוּרוּן, / לְשִׁמְךָ יְשִׁירוּן / עַל פִּי נְבָלִים.
חֶרֶב תַּעַר / מִתּוֹךְ תַּעַר / וְתַעֲבִיר תַעַר / עַח גֵּו נְבָלִים –
וְתַעַל שְׁמוּרִים / מֵעַל שְׁמָרִים, / תָּסִיר שְׁמִירִים, / תְּנַפֵּץ נְבָלִים.
כְּלֵיהֶם הָרֵק / לְדוֹרְשֵׁי הָרֵק / וְחֶרֶב הָרֵק / לְעוֹבְדֵי פְסִילִים,
שָׁרְשָׁם רַצֵּץ / וּפִרְיָם קַצֵּץ / וּפַטִּישׁ מְפוֹצֵץ / שְׁלַח בָּאֱלִילִים –
וְיֵדְעוּ רְחוֹקִים / כִּי צְבָא שְׁחָקִים / בְּפִיךָ יְצוּקִים / אִישׁ לֹא נֶעְדָּר.
## 
## 
הַדָּר עֲרָבוֹת – / שִׁירוֹת עֲרֵבוֹת / חֲצוּבֵי לְהָבוֹת / לוֹ יַעֲרֹכוּ,
גּוּפָם אִשִּׁים / לֹא כְגוּף אִישִׁים / וְכֻלָּם קְדוֹשִׁים / עֹז יִתְמֹכוּ.
קָדוֹשׁ נְאוּמָם / וְקָדוֹשׁ מְקוֹמָם / וְקָדוֹשׁ הֲדוֹמָם / אֲשֶׁר יִדְרֹכוּ,
אוֹמְרִים ״קָדוֹשׁ / קָדוֹשׁ קָדוֹשׁ״ / עַד כְּלוֹת שָׁלֹשׁ, / לֹא יַחְשֹׂכוּ –
שׂוֹחֲחִים הוֹדוֹ / כָּל יְצִיר חֶלְדּוֹ / צוּר אֲשֶׁר מַדּוֹ / שָׁת הוֹד וְהָדָר.
## 
## 
## יונה נכאבה: (507)
יוֹנָה נִכְאֲבָה נַפְשָׁהּ דָּאֲבָה הֵיכַל דָּר עֲרָבוֹת יוֹם יוֹם סוֹבְבָה
הוֹמִיָּה בְּקוֹלָהּ תִּתְחַנֵּן לְדוֹד
נוֹדַע כִּי בְּכִסְלָהּ לַהַב הַיְּקוֹד
כִּי צוּרָהּ וְכִסְלָהּ הִרְבָּה הַנְּדוֹד
לוּ הִתְעַגְּבָה עַל דָּת כָּתְבָה וּבְאִישׁוֹן וּבָבוֹת צוּרָהּ חָצְבָה
וּלְמָתַי קְצוּצַת אֵבֶר תִּהְיֶה 
יוֹנָתְךָ רְצוּצַת צָרִים אֶהְיֶה
דּוֹדִי אֵיךְ נְפוּצַת קִנָּה תִּהְיֶה
לִמְאוֹד תָּאֲבָה לִנְוֵה עָזְבָה וּבְאֶרֶץ עֲרָבוֹת הִנֵּה שָׁכְבָה
דַּלְתֵי הַשְּׂשׂוֹנִים בַּעֲדָהּ סֻגְּרוּ
וּבְלִבָּהּ שְׁאוֹנִים יֶהְמוּ יֶחְמְרוּ
תָּחִישׁ תַּחֲנוּנִים לָהּ אָז נִדְבְּרוּ
שִׁמְשָׁהּ עָרְבָה דָּתְךָ כָּתְבָהּ לְהוֹצִיא אֶל רְחוֹבוֹת אֶת שֶׁאָהֲבָה
הַבַּת הַיְּקָרָה קוֹמִי נָא שְׁבִי
יִפְעַת לְךָ נְהָרָה לְךָ בַּת הַצְּבִי
עָבְרָה הַעֲבָרָה לֹא תִּהְיֶה שְׁבִי
כִּי כָּל מִי שְׁבָא גַּם מֵימֵי סְבָא לֹא יוּכְלוּ לְכַבּוֹת אֶת הָאַהֲבָה.
## 
## 
## ימס לבבי: (509)
יִמַּס לְבָבִי לְקוֹל שֹׁמֵמָה שָׁכְחָה רְנָנָה
רַק נְהִי נִהְיָה לְחֹק לָהּ שָׂמָה שָׁנָה בְשָׁנָה
## 
הוֹ-הוֹ וְהֶגֶה וְקִינִים עוֹרְרָה
אַחַר בְּנֵבֶל וְכִנּוֹר שׁוֹרְרָה
עַל שֹׁד נְוָתָהּ בְּבִכְיָהּ מֵרְרָה
## 
הוֹמָה בְגָלוּת גְּלוּיַת צַמָּה עַל שֵׁשׁ אֱמוּנָה
אַךְ אֶל דְּבַר אֵל צְמֵאָה צַמָּה מֵאֵין אֱמוּנָה
## 
וַתֶּחֱכֶה לָהּ צֳרִי וָאָיִן
נָשְׂאָה אֱלֵי הַר וְגִבְעָה עָיִן
רִפְאוּת כְּאֵב לֵב וְצִיר מֵאַיִן
## 
יָבֹא בְרַחֲמִים לְלֹא רֻחֲמָה בַּת נֶאֱמָנָה
אָנָּא אֱלֹהַי דְּבַר נֶחָמָה אֵלַי קְרָא נָא
## 
דֹּחוּ פְעָמַי בְּבָתֵּי כִלְאִי
וַאְנִי הֲרוּגָה בְּיַד כָּל מֹצְאִי
אֶזְעַק לְךָ מַר בְּבֹשֶׁת חֶטְאִי
## 
לָמָּה תְשַׁלַּח בְּיַד צָר לָמָּה עִיר נֶאֱמָנָה
צֹאן הַהֲרֵגָה פְּזוּרִים עַל מָה אָנֶה וְאָנָה
## 
הַשְׁקֵט חֲרוֹנְךָ וְרַחֵם תִּזְכֹּר
אַל תּוֹסְףְּ צֹאן מַרְעִיתְךָ לִמְכֹּר
רַב לַמְשַׂנְאִים בְּנָקָם לַעְכֹּר
## 
גַּלֵּה הֲדָרְךָ וּמֵאוֹר תַּמָּה הָסֵר עֲנָנָה
עַד יִהְיֶה לָּהּ כְּאוֹר הַחַמָּה אוֹר הַלְּבָנָה.
## 
## 
## מתי להר המור: (511)
מָתַי לְהַר הַמּוֹר תִּקְרָא דְרוֹר
קֵן יִמְצְאָה צִפּוֹר שָׁם וּדְרוֹר
## 
יוֹנִים אֲשֶׁר גָּלוּ מַר יֶהֱמוּ
מִלַּעֲשׂוֹת אֵבֶל לֹא נִחֲמוּ
קוֹלָם כְּקוֹל יַעְנָה לֹא יִדְּמוּ
לִרְאוֹת מְגוּרֵיהֶם כִּי שָׁמֲמוּ
קָרְעוּ לְבוּשֵׁיהֶם גַּם פֵּרְמוּ
## 
מַה תַּעֲרֹץ דַּלִּים כָּל דּוֹר וְדוֹר
שׁוּב נָא וְהָסֵךְ בִּעְדָּם גְּדוֹר
## 
הֵילֵל וְכוֹכָבִים הִתְאַבְּלוּ
עַל מִקְדְּשֵׁי עֶלְיוֹן כִּי חֻלְּלוּ
וּבְיַלְדֵי צִיּוֹן יִתְעַלֲלוּ
צָרִים וּפִיךָ אֵל לֹא שָׁאֲלוּ
## 
לוּ יִהְיֶה עַבְדָּךְ אֹכֵל שְׂעוֹר
וַיֹּאכְל חִטִּים עֹבְדֵי פְעוֹר
## 
וָאֵדְעָה כִּי אַתְּ אֵל נֶאֱמָן
אָכֵן עֲוֹנוֹתַי גַּם הַזְּמָן
צִוָּה לְצַר לִרְדָּף לִי וַיְמַן
שׁוּר כִּי פְנֵי עַמּוֹ זִכְרוֹ כְמָן
## 
בִּימֵי אֲבוֹתֵיהֶם הֵן מִשְּׁחוֹר
חָשְׁכוּ וְגַם שָׁתוּ כּוֹס מַמְּרוֹר
## 
דּוֹדִי אֲשֶׁר עָזַב אֶת יַעֲלַת
חֵן וַיְהִי זֹכֵר בֶּן מַחֲלַת
כָּל יוֹם אֲנִי אֶבְכֶּה מַמַּחֲלַת
לֵבָב וְהוּא יָשִׁיר שִׁיר מַחֲלַת
שׁוּר אֶת בָּנֶיךָ אִם אָזְלַת
## 
יַד בִּין וְהֵן יִצְרָם סָמוּךְ בְּבוֹר
לִבָּם וְהִשְׁלַכְתָּ אֹתָם בְּבוֹר
## 
הָהּ כִּי אֲכָלַתְנִי יַד אוֹיְבִים
כָּל יוֹם גְּזֵרוֹת עָלַי חֹשׁבִים
שׁוּר אֵל בְּנֵי צִיּוֹן הַכֹּאֲבִים
בָּכוּ וּמֵי דֶמַע הֵם שֹׁאֲבִים
וּזְכוֹר בְּרִית אָבוֹת הָאֹהֲבִים
## 
אָכֵן בְּצָרֶיךָ קַלֵּל וְאוֹר
כֵּן יַעֲשֶׂה נֹתֵן שֶׁמֶשׁ לְאוֹר.
## 
## 
## יריעות שלמה: (514)
יְרִיעוֹת שְׁלֹמֹה אֵיךְ בְּתוֹךְ אָהֳלֵי קֵדָר
שְׁנִיתֶם וְלֹא תֹאַר עֲלֵיכֶם וְלֹא הָדָר
## 
הֲמוֹנִים אֲשֶׁר שָׁכְנוּ לְפָנִים בְּתוֹכֵנוּ
חֳרָבוֹת עֲזָבוּנוּ וּפֶרֶץ בְּלִי נִגְדָּר
## 
וְהָלְכוּ כְלֵי קֹדֶשׁ בְּגוֹלָה וְהָיוּ חֹל
וְאֵיךְ תִּשְׁאֲלוּ הָדָר לְשׁוֹשָׁן בְּתוֹךְ דַּרְדָּר
## 
דְּחוּיֵי שְׁכֵנֵיהֶם דְּרוּשֵׁי אֲדֹנֵיהֶם
לְכֻלָּם בְּשֵׁם יִקְרָא וְאִישׁ לֹא יְהִי נֶעְדָּר
## 
הֲדָרָם כְּרִאשֹׁנָה יְשׁוֹבֵב בְּאַחְרֹנָה
וְיָאִיר כְּאוֹר שִׁבְעָה מְאוֹרָם אֲשֶׁר קָדָר
## 
## 
## יסף יגון: (515)
יָסַף יְגוֹן יֹסְפִים אֹמֶץ בְּאֵל עֶלְיוֹן
חוֹכִים לְקוֹל צֹפִים מִתְבַּשְּׂרִים פִּדְיוֹן
גֹּלִים וְנִכְסָפִים קֹרְאִים אֱלֵי צִיּוֹן
## 
צִיּוֹן נְעִים שִׂיחֵךְ מֶתֶק לְשׁוֹנֵנוּ
אִם נִשְׁכָּחֵךְ תִּשְׁכַּח יְמִינֵנוּ
## 
הֵן אִם בְּכָל תֵּבֵל פִּזַּרְתְּ גֹּלָיִךְ
וּבְנַהֲרוֹת בָּבֶל נָטַשְׁתְּ כֵּלָיִךְ
מִמַּאֲסַר כֶּבֶל נַחְזִיק בְּשׁוּלָיִךְ
## 
אֶת אֹבְדֵי נִדְחֵךְ קִרְאִי וְהִנֵּנוּ
גַּם לִמְשִׁיחֵךְ יַעְבֹר לְפָנֵינוּ
## 
וּלְמַחֲנֵךְ נִכְסָף עַמֵּךְ וְאִם נֶחְשָׂף
וּנְעִים זְמִירֵךְ סָף וּמְנַצְּחֵךְ נֶאְסָף
כִּי קוֹל נְהִי בַּסַּף תַּחַת מְחוֹל אָסָף
## 
וּמְקוֹם עֲרֹף לִקְחֵךְ תַּנִּים יְקוֹנֵנוּ
וּבְמִזְבַּחֵךְ עֹרְבִים יְקַנֵּנוּ
## 
דִּבְרֵי נְבִיאַיִךְ חִוּוּ בְּרַב טוּבֵךְ
קִרְאִי קְרֻאַיִךְ וּגְאִי בְּמִשְׂגַּבֵּךְ
הִנֵּה צְבָאַיִךְ רָצִים אֱלֵי רִכְבֵּךְ
## 
מִשְׁתַּחֲוִים נִכְחֵךְ מִבּוֹר שְׁאוֹנֵנוּ
כִּי בִמְנוּחֵךְ כִּסֵּא אֲדֹנֵינוּ
## 
הֹלְכִים לְמֶרְחַקִּים יֵלְכוּ לְאוֹרָיִךְ
שֹׁכְבִים בְּנַרְתֵּקִים יֶחְזוּ שְׁעָרָיִךְ
קֹרְאִים בְּמַעְמַקִּים מִכֹּל עֲבָרָיִךְ
## 
לֹא נֶאֱסַף יַרְחֵךְ מִקְדַּשׁ מְעוֹנֵנוּ
נֹגהּ זַרְחֵךְ שִׁלְחִי לְעֵינֵינוּ.
## 
## 
## נשמת ילד: (518)
נִשְׁמַת יֶלֶד בַּחוּץ בַּגָּלוּת אֶל בֵּית אָבִיו כּוֹסֵף תְּיַחֲדָךְ
יוֹם שָׁפְכוֹ שִׂיחַ אֵלַי יֵאָסֵף
יֶחֱנַן יְיָ צְבָאוֹת אֶת שְׁאֵרִית יוֹסֵף
נִשְׁמַת הַנִּכְנָעִים מִפְּנֵי אוֹיֵב וְהַנִּדְקָרִים בְּחַרְבּוֹ תְּהַדְּרָךְ
הֵם הַמּוּצָאִים מִבֵּית הַמֶּלֶךְ וּמְסִבּוֹ
הָיוּ בַגּוֹיִם כִּכְלִי אֵין חֵפֶץ בּוֹ 
נִשְׁמַת וָלָד כְּבֵדוֹ בְּחֵץ חֲטָאָיו מְפֻלָּח תְּוַעֲדָךְ
וְיִכָּנַע לִפְנֵי אוֹיֵב כִּי נִזְרוֹ מֵעָלָיו מְגֻלָּח 
וְהָיָה כְעוֹף נוֹדֵד קֵן מְשֻׁלָּח
נִשְׁמַת דּוֹמֶה לִקְאַת מִדְבָּר וְיוֹשֵׁב מְשׁוֹמֵם תְּדַגְּלָךְ
דְּוֵה לֵבָב צוֹעֵק מִפְּנֵי מִתְקוֹמֵם
דְּרָכַי סוֹרֵר וַיְפַשְּׁחֵנִי שָׂמַנִי שֹׁמֵם
נִשְׁמַת הָעָם הַצּוֹפֶה צְרִי סְלִיחָה לִמְעָלָיו תְּהוֹדָךְ 
הָאוֹמְרִים וְאִלּוּ פִּינוּ מָלֵא שִׁירָה כַּיָּם וּמְצוּלָיו
וּלְשׁוֹנֵנוּ רִנָּה כַּהֲמוֹן גַּלָּיו.
## 
## 
## לכם בני: (519)
לָכֶם בְּנֵי צִיּוֹן הַכֹּאֲבִים
לָכֶם דְּמָעוֹת עֵינַי שֹׁאֲבִים
## 
יִקְרַע סְגוֹר לִבִּי חֵץ מֹחֲצָי
עַד כִּי מְלֹא חֻבִּי אֵיד לֹחֲצָי
מִדְרָךְ אֲשַו גַּבִּי לִמְנַאֲצָי
## 
כָּל יוֹם מְרֹרוֹת עָלַי כֹּתְבִים
לָבֹז יְגִיעִי יַחַד סֹבֲבִים
## 
הָלַךְ בְּלֹא חֶמְדָּה כָּל מַחֲמַד
עֵינָי וְהוּחַדָּה חֶרֶב שְׁמָד
עָלָי וְאֵין נֶגְדָּה לִי מַעֲמָד
## 
בֵּין לֹהֲטִים עוֹלָלַי שֹכְבִים
וּבְנֵי אֲמָתָם בָּהֶם רֹהֲבִים
## 
וַיִּתְּנוּ עָלַי קוֹל כַּאֲרִי
מִכָּל נָעִים אֵילַי מָנְעוּ פְרִי
וַיָּחְשְׂפוּ שוּלַי לִקְשֹׁר מְרִי
## 
וּלְהַאֲבִידִי תָּמִיד חֹשְׁבִים
לָכֵן בְּקִרְבָּם קִבְרִי חֹצְבִים
## 
דּוֹרִי מְעַט נִגְלָה נִסַּע כְּבָר
וַאֲנִי בְּתוֹךְ גּוֹלָה בִּנְהַר כְּבָר
צָמֵא לְאֵל נַעֲלָה אוֹחִיל דְּבַר
נֹחַם וְלֹא אֶשְׁמַע רַק כּוֹזְבִים
וּמְנַחֲמֵי עָמָל שָׁוְא כּוֹתְבִים
דּוֹדִי וְעַד כַּמָּה לֹא רוּחָמָה
תָּשִׁיב בְּיָד שָׁמָּה מִשְׁתּוֹמְמָה
אֵי אַהֲבָה תַּמָּה מַה נַּעֲמָה
אֵיכָה בְּקִרְבִּי זָרִים יוֹשְׁבִים
תּוֹךְ אָהֳלִי וּלְדָמִי אוֹרְבִים
## 
## 
הִנֵּה וְאִם אֶתְכֶם שַׁתִּי שְׁבִי
עוֹד אֶזְכְּרָה לָכֶם בְּרִית אֹהֲבִי
אָשוּב לְהַנְחִילְכֶם אֶרֶץ צְבִי
## 
וּבְזֹאת בְּחַנְתִּיכֶם בֵּין אוֹיְבִים
לָדַעַת הֲיִשְכֶם אֹתִי אֹהֲבִים.
## 
## 
## איכה כלילת: (522)
אֵיכָה כְּלִילַת יֹפִי מִתְנַכְּרָה לְעֵין כָּל בָּשָׂר
בָּא שִׁמְשָהּ בְּעוֹד יוֹמָם וּמַחְמַד עֵינֶיהָ הוּסָר
גָּעַר בָּה בֹּעֲלָה וַיִּתְּנָהּ בְּמַאֲסָר
אֵין מֶלֶך וְאֵין שָׂר
## 
דְּלָקוּהָ אוֹיְבִים וַיְעוֹרֲרוּ עָלֶיהָ אֵיבָה
הָטְבְּעוּ בַבֹּץ רַגְלֶיהָ וַתִּשְׁכַּב לְמַעֲצֵבָה
וְהָעִיר הַהֻלָּלָה נוֹתְרָה כַּמִּדְבָּר חֲרֵבָה
אֵין זֶבַח וְאֵין מַצֵּבָה
## 
זְמִירֵי עָרִיצִים לִסְפּוֹתָהּ נֶאֱסָפִים
חָלְפוּ זְמַנֶּיהָ וִיגוֹנֶיהָ לֹא נֶחֱלָפִים
טְרָפוּהָ לְבָאִים וּמַכְאֹבֶיהָ נֶחְשָׂפִים
אֵין אֵפוֹד וּתְרָפִים.
## 
## 
## יחיד הנחם: (523)
יָחִיד הֲנִחַם לְהוֹתִיר לָהּ פָּלִיט
כִּי בָאוּ בָנִים עַד מַשְׁבֵּר וְכֹחַ אֵין לְהַפְלִיט
לְגוֹנֵן עֲלֵיהֶם בְּרַחֲמֶיךָ שַׁדַּי הַשָּלִּיט
גָּנוֹן וְהִצִּיל פָּסוֹחַ וְהִמְלִיט.
## 
## 
## מי נתן: (523)
מִי נָתַן לִמְשִׁסָּה יַעֲקֹב בְּקַצְוֵי תֵבֵל
נֶעֱזָב כָּאֳנִי בְלֶב יָם מִבְּלִי חֹבֵל
סָפַדְנוּ בְגָלוּתֵנוּ חֲפוּי רֹאשׁ וְאָבֵל
עַל נַהֲרוֹת בָּבֶל
## 
עַל נַהֲרוֹת בָּבֶל עֵינֵינוּ בַּדְּמָעוֹת כִּלִּינוּ
פְּקַדְנוּךָ אָהֳלִיבָה וְאָהֳלָה עַל לֵב הֶעֱלִינוּ
צִלְצְלֵי שֶׁמַע הֶחֱרַשְׁנוּ וְכִנוֹרוֹתֵינוּ תָלִינוּ
שָׁם יָשַׁבְנוּ גַּם בָּכִינוּ
## 
קָרָאנוּ לִנְהִי עַד אֵין לָנוּ בִּבְנוֹת יַעֲנָה דִּמְיוֹן
רַבּוּ אַנְחֹתֵינוּ עַל שְׂרֵפַת מִקְדַּשׁ עֶלְיוֹן
שִׁבְרֵנוּ גָדַל וְכִמְעַט הָיִינוּ לְכִלָּיוֹן
בְּזָכְרֵנוּ אֶת צִיּוֹן.
## 
## 
## תשכח ימיננו: (524)
תִּשְׁכַּח יְמִינֵנוּ אִם נִשְׁכָּחֵךְ יְרוּשָׁלַיִם
יְמֵי הוֹדֵךְ וְקֵץ דְּרוֹרֵךְ הוֹחַלְנוּ מִשּׁמָיִם
הִתְנַפַּלְנוּ לִפְנֵי אֵל וְעַפְעַפֵּינוּ יִזְלוּ מָיִם
יְחַיֵּנוּ מִיֹמָיִם.
## 
## 
## אהה אדני יי: (525)
וּבְכֵן לְךָ תַעֲלֶה קְדֻשָּה כִּי אַתָּה אֵל מֶלֶך מֹחֵץ וְרֹפֵא
אֲהָה אֲדֹנָי אֱלֹהִים הֲלָעַד זְנַחְתָּנוּ פְּרַצְתָּנוּ
וְרַחֲמֶיךָ לְעַמֶּךָ מֵרָחֹק עָמָדוּ
## 
נִאַצְתָּ בֵן לְפָנִים אִמַּצְתָּ אֵין קֶרֶן וְאֵין סֶרֶן אֵין שָׂר
וְאֵין טִפְסָר כִּי מִפְּנֵי אֵשׁ קֶצְפְּךָ וְרוּחַ אַפְּךָ יִתְפָּרָדוּ
## 
יַחַד מְבַלְּעַי וּמְגַדּעַי רַבּוּ וְנֵרוֹתַי כִּבּוּ וְכִדְבוֹרִים סַבּוּ
וְעַל שְׁאֵרִית בְּנֵי הַבְּרִית לְהַכְרִית וּמִגּוֹי לְהַכְחִיד שָׁקָדוּ
## 
יִסְּרוּנִי בָעַקְרַבִּים חֲבוּרֵי עֲצַבִּים וְנַפְשִׁי בְּמוֹקְשִׁי רְצוּצָה
לְחוּצָה קְצוּצָה רְעוּצָה וּפַח וָפַחַד חַד בְּחַד יִתְלַכָּדוּ
## 
הוֹרוּנִי בְּחִצֵּי מָוֶת וַיְנַהֲגוּנִי לְצַלְמָוֶת רֻטַּשְׁתִּי וְנֻטַּשְׁתִּי
מֵרְוָיָה אֶל אֶרֶץ צִיָּה וְרַגְלַי וְקַרְסֻלַּי מָעָדוּ
## 
וַאֲצַפֶּה וְאוֹחִיל לְמַרְפֵּא וְהִנֵּה חִיל וְלִישׁוּעָתָה וְהִנֵּה בְעָתָה
וָאֱהִי כְעוֹף נוֹדֵד עַל גַּג בּוֹדֵד וְקוֹל נְהִי אָרִים לְאַדִּירִים אֲשֶׁר שֻׁדָּדוּ
## 
דִּגְלִי נָפַל וְאוֹרִי אָפַל וְגָבְהִי שָׁפַל וְלִבִּי בְקִרְבִּי
נֶחֱשַׁל וּבִרְכִּי נִכְשַׁל וְנֶחֱשַׂף סֻכִּי וְכִבָּה חָשְכִּי נֵרוֹת עֶרְכִּי
אַף רִשְׁפֵּי יְגוֹנַי נוֹקָדוּ
## 
הֲדִמּוּנִי וּפִרְפְּרוּנִי וּפִצְפְּצוּנִי מְרַדְּפַי וּמְגַדְּפַי
וּמְנַגְּפַי בֹּזְזֵי יְקָרִי וְגֹזְזֵי נִזְרִי וְהֹזִים
עַלִּיזִים לְשַבֵּר הַבַּת-עֵבֶר וּבָנַי נִפְקָדוּ
## 
בָּרְחוּ וְאָרְחוּ וְשָׁכְחוּ רִבְצָם וְכֻלָּם כִּמְעַט קָט
אָבָדוּ כִּי מִפְּנֵי חֲרָבוֹת נָדָדוּ
## 
נָדְדוּ וְאֵינָם וְהֻמְּכוּ בַּעֲוֹנָם וְרַגְלָם בְּפֵח זְדוֹנָם יְקוּשָׁה
שְׁלוֹמִים רִחַק וְהַצָּר דָּחַק וְעַצְמָם שִחֵק וְשָׂמָהּ כְּתוּשָׁה
מִשְׂרָה לְקֻחָה וְעָרְבָה כָל שִׂמְחָה וַתְּהִי כְּשִׁפְחָה כְּבוּשָׁה
וְנִזְרִי חֻלַּל וְעַמִּי שֻׁלַּל וְחֶלְקִי קֻלַּל וַיְהִי לְזָר יְרֻשּׁה
אֶשְׁכְּבָה לֹהֲטִים דְּרָכַי מַטִּים מְיַסְּרִים בְּשׁוֹטִים וּמַכָּתִי אֲנוּשָׁה
## 
לִי קִוּוּ רְשָׁעִים לְאַבְּדֵנִי וְכָל יוֹם יָדָם תְּנִדֵנִי וַאֲנִי
בְּכָל יוֹם חֲלוּשָׁה מִפְּנֵי חֶרֶב נְטוּשָׁה
## 
הַנְּטוּשָׁה וְהַצֹּלֵעָה מֵאֵין מַרְגֵּעָה וְהַנֵּהֲלָאָה מִכֹּבֶד
מַשָּׂאָה בְּחוּגַת עֲנִיוּת וְאַלְמְנוּת חַיּוּת כְּאִשָּׁה מֵאִישָׁהּ גְּרוּשָׁה
## 
לְכוּדָה בְּמוֹקֵש פְּתַלְתֹּל וְעִקֵּש נְשֻׂאַת סֵבֶל מְעֻנַּת כֶּבֶל
אֲחֻזַת חֶבֶל סְפָרַד וּבָבֶל וּבְגְדֵי אֵבֶל לְבֻשָׁה
## 
וּבְכָל זֹאת אֱלֹהֶיהָ לֹא שָׁכְחָה רַק בִּשְׁמוֹ בָטְחָה וְטוּבוֹ
לֹא זָנְחָה וְתוֹחִיל פִּדְיֹום בְּכָל יוֹם וָיוֹם אוּלַי יְמַהֵר יָחִישָׁה
## 
יְדוּעַת חֳלָאִים מְשׁוּלַת פְּרָאִים חֲלוּצַת עֲדָיִים לְבֻשַׁת בְּלוֹיִים
אֳזוֹרָהּ נִתַּק וּמַחֲגֹרֶת שַׂק חֲבוּשָׁה
## 
הֹגֶה פִּלְאֵי אֵל קְדוֹשׁ יִשְׂרָאֵל וְעַל יִחוּד שְׁמוֹ תִּשּׂא
אֶבֶן מַעֲמָסָה וּבַאֲרָיוֹת וְדֻבִּים וְצִפְעֹנִים וְעַקְרַבִּים פְּגוּשָׁה
## 
קְדֻשָּׁה מְשַׁלֶּשֶת וְאִם בָּאֵפֶר וּבְשַׂק מִתְפַּלֶּשֶׁת חֲרֵדָה לִדְבַר צוּר
וְיִצְרָה מִתַּרְמִית נָצוּר וּבְכָל יוֹם לְמִקְדָּשׁ מְעַט רְגוּשָׁה
## 
טוּב טַעַם תְּנוֹבֵב וְלִקְרַאת אֱלֹהֶיהָ תְּיַבֵּב וּתְמוּרַת
קָרְבְּנוֹתֶיהָ פְּרִי שְׂפָתֶיהָ הִגִּישָׁה
## 
נֹאֶמֶת בְּאֵימָה בְּפַחַד בְּזַחַל בְּרַעַד מְשַׁלֶשֶׁת קְדֻשָּה לְאֵל
נַעֲרָץ בְּסוֹד קְדֹשִׁים רַבָּה וְנוֹרָא עַל כָּל סְבִיבָיו.
## 
## 
## יום נכספו: (530)
יוֹם נִכְסְפוּ נְפָשִׁים וְכָלוּ
יַחַד פְּנֵי אֱלֹהִים בְּיוֹם חִלּוּ וְחָלוּ
הִנֵּה וְאִם כְּיַמִּים לְשׁוֹנִי
אֵין מַעֲנֶה לְנֶגֶד מְעוֹנִי
רַק אֶדְרְשָׁה עֲבֹר עַל עֲווֹנִי
עֵינַי בְּכוֹת לְעֵינַי יְכַלּוּ
עַד תַּחֲמֹל אֱלֹהַי לְךָ נִתְלוּ וְנֶחְלוּ
וַיִּדְמְעוּ לְאֵין חֹק בְּחֵיקִי
לִפְנֵי דְּבִיר מְנָתִי וְחֶלְקִי
בּוֹ תַּאֲוַת לְבָבִי וְחִשְׁקִי
כִּי זֹרְמוּ כְּעָבִים וְדַלּוּ
בִּגְלַל בְּנֵי יְדִידָיו אֲשֶׁר נִגְלוּ וְהָגְלוּ
## 
## 
## 
## 
דַּי לִי נְשֹׁא עֳנִי בֶּן אֲמָתִי
מָתַי יְעוֹרְרָה קֵץ מְנָתִי 
לִי גַּם אֲנִי וְאֶעֱשֶׂה לְבֵיתִי
בַּיִת אֲשֶׁר יְסוֹדָיו יְגַלּוּ
נָכְרִים אֲהָהּ בְּנָקָם הֵחֵלּוּ וְכִלּוּ
## 
## 
הוֹדִי בְּשׁוּב לְקָדְשִׁי אֲרַנֵּן
עוֹד לֹא אֲקוֹנְנָה שָׁם אֲקַנֵּן
תּוֹךְ חֵיק מְעוֹן אֱלֹהַי אֲשַׁנֵּן
יִגְדַּל שְׁמוֹ בְּפִיכֶם וְסֹלּוּ
דֶּרֶךְ לְאֵל אֲשֶׁר מַעֲשָׂיו נַעֲלוּ וְגָדְלוּ
## 
## 
## איכה הצאן: (532)
אֵיכָה צֹאן הַהֲרֵגָה מֵרִבְצֵיהֶן נְפוֹצוֹת
פְּנֵיהֶם קִבְּצוּ פָּארוּר וְהִתְגּוֹלְלוּ בַּבִּצּוֹת
וּלְעֵין כָּל רוֹאֵיהֶם מִתְנַכְּרוֹת בַּחוּצוֹת 
חָשַׁךְ מִשְּׁחוֹר תָּאֳרָם לֹא נִכְּרוּ בַּחוּצוֹת
## 
## 
## 
## 
יֵאוֹת לִי עֲשׂוֹת מִסְפֵּד וְלִהְיוֹת אָח לַיְּעֵנִים
וַהֲגוֹת הֶגֶה וְקִינִים בִּמְקוֹם עוּגָב וּמִנִּים
עַל יוֹנוֹת מְגֹרָשׁוֹת וְעַל אֶפְרוֹחֵי קִנִּים
אֱמוּנִים עֲלֵי שֵׁשׁ וְהַיּוֹם בָּרָעָב מִתְעַנִּים
הָאֹכְלִים לְמַעֲדַנִּים נָשַׁמּוּ בַּחוּצוֹת
## 
## 
## 
## 
הַחֶרֶב יוֹם נָגְעָה עַד כּוֹהֲנֵי הַמִּשְׁנֶה
וָאֵשׁ אָכְלָה וּבָעֲרָה וַיִּצְעֲקוּ וְאֵין עוֹנֶה
מֵהֶם נָפְלוּ לְתוֹךְ אֵשׁ וּמֵהֶם לְחֶרֶב שׂוֹנֵא
יָדְעוּ כִּי כֵן נִגְזַר מִלִּפְנֵי שׁוֹכֵן סְנֶה
תִּשְׁתַּפֵּכְנָה אַבְנֵי קֹדֶשׁ בְּרֹאשׁ כָּל חוּצוֹת
## 
## 
## 
## 
וִילָדִים מוּצָאִים עֲרוּמִים רְעֵבִים וִיחֵפִים
שׁוֹאֲלִים לֶחֶם וְאַיִן וּבַצָּמָא מִתְעַלְּפִים
מִתְחַנְּנִים לְשׁוֹבֵיהֶם מוּל אַכְזָרִים חֲנֵפִים
פּוֹרֵשׂ פַּת אֵין לָהֶם וְרַחֲמֵי יוֹצְרָם שׁוֹאֲפִים
עוֹלָלִים הָעֲטוּפִים בְּרָעָב בְּרֹאשׁ כָּל חוּצוֹת
## 
## 
## 
## 
דֶּרֶךְ אֱלוֹהַּ קַשְׁתּוֹ וַיְבַצַּע כָּל אֵלֶּה
וְלֹא נֶעְתַּר לְקוֹל מַעְתִּיר יוֹם הֵחֵל וַיְכַלֶּה
וּבָנִים נָטוּ עָרְפָּם בְּיַד עוֹרְפָם כְּמוֹ טָלֶה
וּרְחוֹבוֹת עִיר קֹדֶשׁ בִּדְמֵי חֲסִידָיו מִלֵּא
וּפִגְרֵי נַעַר וְזָקֵן שָׁכְבוּ לְאֶרֶץ חוּצוֹת
## 
## 
הָאֵל שׁוּב עַד מָתַי חֲמָתְךָ בָּם תְּשַׁלֵּחַ
עַד מָתַי לֹא תִּהְיֶה לְחַטָּאתָם סוֹלֵחַ
וּתְשִׂימֵם לְמִפְגָּע לְךָ וּכְבֵדָם תְּפַלֵּחַ
שְׁלַח טֹהַר אֶל טֻמְאַת נָזִיר מִתְגַּלֵּחַ 
הָאֵל הַשּׁוֹלֵחַ מַיִם עַל פְּנֵי חוּצוֹת. 
## 
## 
## יונה מה לך: (534)
יוֹנָה מָה לָךְ מְקוֹנֶנֶת תַּרְבִּי תְּלֻנּוֹת וַאֲנָחוֹת
צְאִי לִקְרָאתִי וְנִוָּכְחָה אִם לֹא אֲעִידֵךְ בְּתוֹכָחוֹת
הֲלֹא נִמְצְאוּ בִּכְנָפַיִךְ נְפָשׁוֹת נְקִיִּים נֶאֱנָחוֹת
שָׁפַכְתְּ דַּם נָבִיא וְכֹהֵן וַתַּרְשִׁיעִי עַל אֳרָחוֹת
בְּשָׁלְחִי זְכַרְיָה לְהוֹדִיעֵךְ אֶת הַנְּתִיבוֹת הַנְּכוֹחוֹת
וַתִּשְׁפְּכִי דָּמוֹ וְהִנֵּה חַטֹּאתַיִךְ מְפֻתָּחוֹת
## 
## 
## 
## 
וְתַחַת אֲבָנַיִךְ צָעַק יִדְרֹשׁ יְיָ נִקְמָתִי
אֶרֶץ אַל תְּכַסִּי דָמִי וְאַל יְהִי מָקוֹם לְזַעֲקָתִי
## 
## 
## 
## 
הָלַךְ לְעַם אֵל בְּמַלְאֲכוּתוֹ כִּי הֵפֵרוּ אֶת בְּרִיתוֹ
וַיִּצָּמְדוּ לַבְּעָלִים וֵאלֹהִים עָזְבוּ וּבֵיתוֹ
הָעָם וְהַמֶּלֶךְ וְשָׂרָיו וְשָׂרֵי יְהוּדָה לְעֻמָּתוֹ
וְרוּחַ אֱלֹהִים אָז לָבְשָׁה זְכַרְיָה וְהֶחֱזִיק בְּתֻמָּתוֹ
וַיַּעַל מֵעַל לָעָם וְכָכָה אָמַר בַּעֲלוֹתוֹ
לָמָּה עֲבַרְתֶּם אֶת פִּי יְיָ וְלֹא תַּצְלִיחוּ בְּזוּלָתוֹ
## 
## 
## 
## 
וְאִם אַתֶּם תִּקְשְׁרוּ עָלַי אֲנִי לֹא אֶעֱזֹב צִדְקָתִי
## 
## 
## 
## 
וַיִּקְשְׁרוּ עָלָיו יַחַד וְאֵין אִישׁ מֵשִׂים עַל לְבָבוֹ
וְכָל אִישׁ בִּשְׁרִירוּת לְסָקְלוֹ בְּמִצְוַת הַמֶּלֶךְ וְנִיבוֹ
וְהוּא מִתַּחַת יַד הוֹרְגָיו שׁוֹאֵג לְיוֹאָשׁ בְּמַכְאוֹבוֹ
יוֹאָשׁ הַמֶּלֶךְ זְכָר נָא אֶת חֶסֶד אָבִי וְטוּבוֹ
הֵן אֵין בְּפִי עַוְלָה כִּי אִם מִצְוַת שַׁדַּי לְעַם קְרוֹבוֹ
לָמָּה יְסִיחֵנִי כְּהַיּוֹם לְהוֹסִיף פֶּשַׁע עַל חוֹבוֹ
## 
## 
## 
## 
יֵרֶא יְיָ וְיִדְרֹשׁ זֹאת מֵאֱלֹהַי שְׁאֵלָתִי
## 
## 
## 
## 
דַּיֵּךְ כָּל זֹאת אָהֳלִיבָה אֵלֶּה חֲטָאַיִךְ יְרִיבוּךְ
הִנֵּה בְּאֵלֶּה הַדְּבָרִים כִּדְבוֹרִים סַבּוּךְ סְבָבוּךְ
אֵלֶּה שָׂרְפוּ הֵיכָלֵךְ וּלְמַעֲצֵבָה הִשְׁכִּיבוּךְ
אֵלֶּה מְכָרוּךְ בְּיַד שֵׂעִיר וּבְנֵי אֲמָתֵךְ הֶעֱצִיבוּךְ
## 
## 
## 
## 
מַדּוּעַ בָּאתִי וְאֵין אִישׁ וְאֵין עוֹנֶה יוֹם קָרָאתִי
## 
## 
הִנֵּה פְּשָׁעַי הוֹדֵיתִי וְאֵין לִי מֵצַח רֹאשׁ לְהָרִים
לָכֵן אִם אַתְּ לֹא תַּחֲמֹל אֶל מִי אֶת עֵינִי אָרִים
כִּי שֶׂה פְּזוּרָה וְנִדָּחָה כִּמְעַט תֹּאבַד בֵּין כְּפִירִים
וְיוֹנָה שָׁכְחָה אֶת קִנָּהּ כִּמְעַט צָדוּהָ נְשָׁרִים
קַנֵּא לְשִׁמְךָ יָה וְקַנֵּא לִבְנֵי צִיּוֹן הַיְּקָרִים
וְרַחֵם עַל בֵּית הַתְּפִלָּה אֲשֶׁר חִלְלוּהוּ אַכְזָרִים
וּפָדָה עַמְּךָ מִשַּׁחַת לֵאמֹר כֹּפֶר מָצָאתִי.
## 
## 
## יום אכפי: (537)
יוֹם אַכְפִּי הִכְבַּדְתִּי / וַיִּכָּפְלוּ עֲוֹנַי
בְּשָׁלְחִי יָד בְּדַם נָבִיא / בַּחֲצַר מִקְדַּשׁ אֲדֹנָי –
וְלֹא כִסַּתְהוּ אֲדָמָה / עַד בּוֹא חֶרֶב מוֹנַי,
וְלֹא שָׁקַט עֲדֵי הֻקַּם / וְעַד הִפְלִיא פְלִילִיָּה
וַיֶּרֶב בְּבַת יְהוּדָה / תַּאֲנִיָּה וַאֲנִיָּה.
הָיָה הוֹלֵךְ וְסוֹעֵר / עַד בּוֹא רַב טַבָּחִים
וּבָא אֶל מִקְדַּשׁ אֲדֹנָי / וְרָאָה דָמִים רוֹתְחִים,
וַיִּשְׁאַל בַּעֲבוּר זֹאת / לַכֹּהֲנִים הַזּוֹבְחִים.
וַיַּעֲנוּהוּ “אֵין זֶה / כִּי אִם דַּם הַזְּבָחִים!”
גַּם הוּא זָבַח לַחֲקֹר / מַה זֶּה וְעַל מֶה הָיָה –
וָאֹמַר לְנַפְשִׁי: זֹאת / חַטָּאתֵךְ וְזֶה פִּרְיָהּ!
## 
וּבְכָל זֹאת לֹא שָׁקַט / וְעוֹדוֹ כַּיָּם נִגְרָשׁ
וַיְבֻקַּשׁ הַדָּבָר / וַיִּמָּצֵא מְפֹרָשׁ,
כִּי דַּם אִישׁ הָאֱלֹהִים / עַל לֹא חָמָס שֹׁרַשׁ.
וַיֹּאמֶר נְבוּזַרְאֲדָן / "וְגַם דָּמוֹ הִנֵּה נִדְרָשׁ
אִסְפוּ לִי הַכֹּהֲנִים / וְהוֹצִיאוּם מִבֵּית יָהּ
וְלֹא אֶשְׁקֹט עַד יִשְׁקֹט / דַּם הַנָּבִיא זְכַרְיָה".
## 
דָּקַר יְשִׁישִׁים לְמֵאוֹת / וּבַחוּרִים לְרִבּוֹאוֹת,
וַיּוֹרֶד לַטֶּבַח / כֹּהֲנֵי אֲדֹנָי צְבָאוֹת
וְתִינוֹקוֹת שֶׁל בֵּית רַב / וְעֵינֵי אָבוֹת רוֹאוֹת –
וְאֵין שֶׁקֶט לְדַם נָבִיא / וַיְהִי לְמוֹפֵת וּלְאוֹת!
וְחֶרֶב צַר נוֹקֶמֶת / וְהַקִּרְיָה הוֹמִיָּה –
בְּכָל זֹאת לֹא שָׁב אַפּוֹ / וְעוֹד יָדוֹ נְטוּיָה.
## 
הוֹסִיף לַהֲרֹג נָשִׁים / עִם יוֹנְקֵי שָׁדַיִם
וְדָם עוֹלֶה בֵינֵיהֶם / כְּיָם וִיאוֹר מִצְרַיִם,
עֲדֵי נָשָׂא נְבוּזַרְאֲדָן / עֵינָיו לַשָּׁמַיִם
וַיֹּאמַר "הַאֵין דַּי לְדָם / בִּבְנוֹת יְרוּשָׁלַיִם?
הֲכָלָה אַתָּה עוֹשֶׂה / אֶת שְׁאֵרִית הַשִּׁבְיָה?"
וְאָז שָׁקַט דַּם נָקִי / וְחֶרֶב נָקָם רְוָיָה.
לְךָ חָטָאנוּ, אֱלֹהִים, / הֶעֱוִינוּ וְהִרְשַׁעְנוּ,
וְהָרַגְנוּ נְבִיאֶיךָ / וְרִשְׁעֵנוּ יָדַעְנוּ.
יְהִי חַסְדְּךָ לְנַחֲמֵנוּ, / כִּי מִשְּׁאוֹל שִׁוַּעְנוּ
וּמִפְּרִי מַעֲלָלֵינוּ / זֶה כַמָּה שָׂבַעְנוּ!
רַחֵם לֹא רֻחָמָה / הַסּוֹעֲרָה הָעֲנִיָּה,
עֵינֶיהָ לְךָ תִשָּׂא / וְעֶזְרָתְךָ צוֹפִיָּה.
## 
## 
## יום הגליתי: (540)
יוֹם הָגְלֵיתִי מֵחַדְרֵי מִשְׁכָּנַי
וּנְבִיא עֲנָתוֹת גּוֹלֶה בֵּינוֹת הֲמוֹנַי
צוֹעֵק אוֹיָה כִּי בָּאוּ חֶזְיוֹנַי
נִשְׁבָּה עֵדֶר יְיָ
## 
## 
## 
## 
הָעֵת רָאָה אֶת עוֹלָלַי דְּחוּפִים
עַל הֶהָרִים רְעֵבִים עֲרֻמִּים יְחֵפִים
וְרַגְלֵי זְקֵנִים בְּהַר נֶשֶׁף מִתְנַגְּפִים
וְהַבַּחוּרִים עַל צַוָּאר נִרְדָּפִים
אָמַר לָהֶם הַדְּבָרִים נֶחֱלָפִים
צַר לִי מִכֶּם צַר לִי עֲלֵיכֶם בָּנַי
וַהֲלֹא בְּעוֹדְכֶם בְּתַעֲנוּגֵי חַדְרֵיכֶם
הִזְהַרְתִּיכֶם פֶּן יֶחְזְקוּ מוֹסְרֵיכֶם
וַתֹּאמְרוּ לֹא כִּי חָשְׁכוּ מֵאוֹרֵיכֶם
אֵל יִתֶּנְכֶם לְרַחֲמִים פְּנֵי שׁוֹבֵיכֶם
פָּקוֹד יִפְקֹד לַהֲשִׁיבְכֶם לְאַרְמוֹנַי
## 
## 
## 
## 
דֶּגֶל יְהוּדָה אֵיכָה הִתְנַכַּרְתָּ
מַחֲנֵה לְוִיָּה אֵיךְ כֹּה וְכֹה נִפְזַרְתָּ
וְאֹהֶל מוֹעֵד אַיֵּה מְנוּחָה תַּרְתָּ
וַאֲרוֹן אֱלֹהִים אֵיךְ בְּעָפָר נִקְבַּרְתָּ
כִּי מָאַסְתָּ לָרֶדֶת בַּעֲנָנַי
## 
## 
## 
## 
הִנָּחֶם נָא אֱלֹהַי עַל הָרָעָה
וּרְאֵה חֶרֶב עַד נֶפֶשׁ נָגְעָה
וַחֲמֹל עַל בַּת אֲשֶׁר לִבָּהּ קָרְעָה
כִּי הוֹצֵאתָהּ מֵרָעָה אֶל רָעָה 
עַד כַּפֶּלִים לְחוֹבֶיהָ פָּרְעָה
שׁוּב נָא וּמְחֵה דִּמְעָה מֵעַל פָּנַי
## 
## 
## יום חובי: (542)
יוֹם חוֹבִי עָנָה בִּי וַאֲנָחָה הִצִּיקַתְנִי
מֵעֲווֹנַי וּמִמּוֹנַי מִלְחָמָה בָּאַתְנִי
וָאֶדֹּם עִם בַּת אֱדוֹם וּבַת קֵדָר הֲדִמְּתַנִי
הָשְׁבָּרְתִּי קָדַרְתִּי שַׁמָּה הֶחֱזִקָתְנִי
## 
## 
## 
## 
הֵיכָלִי אוֹיָה לִי כִּי שִׁירוֹ מַר יְיֵלֵיל
יוֹם צָלַל בְּדַם חָלָל וְאוֹיֵב בּוֹ יִתְהוֹלֵל
לֵאמֹר הֵן מְקוֹם כֹּהֵן בַּדָּמִים יִתְגּוֹלֵל
וְאָז הַדְּבִיר קוֹל יַגְבִּיר צוּר אֶת קָדְשׁוֹ חִלֵּל
## 
## 
## 
## 
וְאָנֹכִי אוֹי לִי כִּי רֶגֶל צַר דְּרָכַתְנִי
## 
## 
## 
## 
וּשְׂרָפִים מַשְׁקִיפִים לִגְזֵרָה הַיּוֹצֵאת
מִתְחַנְּנִים בְּעַד כֹּהֲנִים בִּתְחִנָּה נִמְרֶצֶת
כִּי עֲלֵיהֶם הוֹרְגֵיהֶם חַרְבָּם אֵשׁ נוֹצֶצֶת
וְעִם אֵידָם עוֹד יָדָם בְּעַוְלָה מִתְאַמֶּצֶת
## 
## 
## 
## 
וּשְׁכִינָה בְּמַר עוֹנָה חַטַּאתְכֶם הִגְלָתְּנִי
## 
## 
## 
## 
דְוָיוֹת לֵב בְּיַד עוֹלֵב שְׁבוּיוֹת לִבְנֵי אָמָה
וּבַחוּרִים בַּחוּרִים מִתְעַלְּפִים בַּצָּמָא
וְעוֹלָלִים פַּת שׁוֹאֲלִים וְנִשְׁמָתָם נָשַׁמָּה
וַעֲנֻגּוֹת הַנְּהוּגוֹת יְחֵפוֹת עַל הָאֲדָמָה
## 
## 
## 
## 
לְזֹאת חַלְתִּי וְחוֹלַלְתִּי וְחַלְחָלָה אֲחָזַתְנִי
## 
## 
## 
## 
הָהּ עֵדֶר הַהֶדֶר הֲשָׁכַחְתָּ הַמַּרְבֵּץ
כִּי תִּתְעֶה בְּלִי מִרְעֶה וְאֵין לַטְּלָאִים מְקַבֵּץ
וְתִתְמַרְמַר וְתִצְעַק מַר לְיוֹם גָּלוּ בְּנֵי יַעְבֵּץ
וְתַחַז כִּי אָחַז שָׁבָץ לוֹבְשֵׁי תַּשְׁבֵּץ
## 
## 
## 
## 
וְצַעֲקָתָם עַל גְּלוֹתָם לְקוֹנֵן מַר קְרָאַתְנִי
## 
## 
## 
## 
לְמָתַי אֵל מֵאֲרִיאֵל אֶת פָּנֶיךָ תַּסְתֵּר
וְאֵין רַחֵם לְיוֹם לוֹחֵם בָּא בִּרְחוֹבוֹת בֵּית תֵּר
חֲצִי הָעִיר בְּאֵשׁ הִבְעִיר שְׁלֹשֶׁת יָמִים וּבִתֵּר
וּמַחֲצִיתָהּ בְּשִׂמְחָתָהּ וּבַל תִּרְאֶה חֵץ מְבַתֵּר
## 
## 
## 
## 
וְתֶהְגֶּה אָנוֹכִי יַד צַר לֹא כְּבַשְׁתַּנִי
## 
## 
## 
## 
וְהִיא בָּזֹאת לִמְזוּזוֹת מִלְחָמָה נִקְרְבָה
וְנִבְהֲלָה כִּי שִׁכְּלָה שְׁמוֹנִים אֶלֶף רְבָבָה
וְהוּשְׂמָה לִשְׁמָמָה כְּאָהֳלָה וּכְאָהֳלִיבָה
וְגַם שִׁבְיָהּ לְבַז הָיָה בְּמִזְרָחָה וּמַעֲרָבָה
## 
## 
## 
## 
וְאֹמַר אֲהָהּ אוֹי לִי הָהּ כִּי קִנְאָה צִמְּתַתְנִי
## 
## 
## 
## 
יָהּ רַחֵם וְהִנָּחֵם עַל רָעָה הַבָּאָה
הֱיֵה מָגֵן וְחִישׁ הָגֵן בְּעַד שְׁאֵרִית נִמְצָאָה
וְתָשִׁיב אֶל מְעוֹן אֲרִיאֵל הַשֶּׂה הַנַּהֲלָאָה
וּמֵרֵאשִׁית אַחֲרִית שִׁית טוֹב כִּי לִבִּי נִלְאָה
וְהַבֹּשֶׁת לִי כְּקֶשֶׁת כְּמַטָּרָה שַׁמְתַּנִי.
## 
## 
## ירה חציו: (546)
יָרָה חִצָּיו אֶל תּוֹךְ לִבִּי / זְמָן וְהֶחֱלָנִי,
נֶגְדִּי עָמַד כְּאִישׁ רִיבִי / תָּמִיד לְלָחֳמָנִי;
וְלִבִּי חָלַל תּוֹךְ קִרְבִּי,
כִּי חִצָּיו נִחֲתוּ בִי.
אֶזְעַק מָרָה עַל מַכְאוֹבִי:
״חֶבְלֵי שְׁאוֹל סַבּוּנִי!״
## 
## 
הֶרֶף מִמֶּנִּי, הַזְּמַן, / וְאַל תָּצוּר פְּעָמָי!
כָּלְתָה רוּחִי, וְרָז מִשְׁמַן / בְּשָׂרִי מֵעֲלוּמָי.
הָסֵר מֵעָלַי שִׁבְטֶךָ
וּפְתִילְךָ וּמַטֶּךָ
וְחֶטְאִי בִי אַל יַטֶּךָ –
כִּי נִבְהֲלוּ עֲצָמָי.
## 
## 
וּמַה בֶּצַע, זְמַן, עַתָּה / אַתָּה נִצָּב לִקְרָאתִי –
וְאַתָּה צוֹדֶה נַפְשִׁי לְקַחְתָּהּ / וּמְבַקֵּשׁ לַהֲמִיתִי?
עַל נִסְתָּרִים כְּמוֹ נָמֵר
לְטָרְפֵנִי אַתָּה שׁוֹמֵר,
הַלְהָרְגֵנִי אַתָּה אוֹמֵר?
מַה פִּשְׁעִי וּמַה חַטָּאתִי?
## 
## 
דָּלַקְתָּ לַעֲמֹד נִכְחִי / לְשִׁיתֵנִי מִרְמָס.
אִם כֹּחַ אֲבָנִים כֹּחִי? לִבִּי כַּדּוֹנַג נָמָס.
הֲלָנֶצַח אַתָּה מֵרִיב
וְאֶל עוֹכְרַי אוֹתִי תַקְרִיב?
אִם נָטִיתָ יָדְךָ לְהַחֲרִיב –
מָלְאָה אֶרֶץ חָמָס.
## 
## 
הָשַׁע מִמֶּנִּי וְאַבְלִיגָה, / כִּי נַפְשִׁי מָרָה לָהּ,
הֵן נִכְנְעָה מֵרֹב תּוּגָה, / מִפַּחְדְּךָ נִבְהָלָה.
מַה לְּךָ, זְמַן, תְּרִיבֵנִי
וְעַל חִנָּם תְּנִיאֵנִי?
תִּשְׁבֹּר לִבִּי – וּבַת עֵינִי
בָּכוֹ תִבְכֶּה בַּלָּיְלָה.
## 
## 
## איכה מאורי: (547)
אֵיכָה מְאוֹרֵי מְאוֹרוֹתַי כָּהוּ
נָפְלוּ פָּנַי וְכָל יוֹדְעַי תָּמָהוּ
יוֹם חָטָא עַמִּי יוֹם אֵידוֹ מְצָאָהוּ
יוֹדֵעַ חָזוֹן אֲזַי קָשׁוֹת עָנָהוּ
הוֹדִיעַ לְפָנִים אֲשֶׁר עַתָּה קָרָהוּ
וַיּוֹכַח עָלָיו בְּשׁוֹט לָשׁוֹן יִסְּרָהוּ
דַּת אֵשׁ עָזַב אוּלָם אֵשׁ אֲכָלַתְהוּ 
הִוָּסְרוּ בְּשָׁמְעָם יְשַׁעְיָהוּ.
## 
## 
## ישעיהו תוכחות: (548)
יְשַׁעְיָהוּ תּוֹכָחוֹת עָלַי חִבֵּר
הִשְׁמִיעַ עֵדֵי אֵל אֲשֶׁר הֵעִיד עָלָיו וַיְגַבֵּר
שִׁמְעוּ שָׁמַיִם וְהַאֲזִינִי אֶרֶץ כִּי יְיָ דִּבֵּר
## 
## 
## 
## 
הֵצִיף עַל רֹאשִׁי מֵימֵי זְדוֹנַי
הוֹדִיעַנִי אֲשֶׁר יִקְרַע יָם שְׁאוֹנַי
עַל מָאֳסָם תּוֹרַת יְיָ
## 
## 
## 
## 
וַיֹּאמֶר לָעֵדֶר אֲשֶׁר נִפְזַר אֵין אוֹסְפוֹ
וַיִּדַּל לִפְנֵי מְחָרְפוֹ וּמְגַדְּפוֹ
זָנַח יִשְׂרָאֵל טוֹב אוֹיֵב יִרְדְּפוֹ
## 
## 
## 
## 
יִרְדְּפוֹ הַצָּר וְהוּא דְּרוּךְ הַתְּלָאוֹת
הָגְלָה לְצָרָיו וְכָל יוֹם יְיַחֵל נְבוּאוֹת
אוּלַי יֶחֱנַן יְיָ צְבָאוֹת
## 
## 
## 
## 
דֹּב אֹרֵב הוּא לִי לְרַבּוֹת שְׁכוּלַי וְאַלְמוֹנַי
דְּרָכַי סוֹרֵר וַיְפַשְּׁחוּנִי עֲווֹנַי
נִשְׁבָּה עֵדֶר יְיָ
הָגְלוּ עֲדָרַי בְּצֵאת אַרְיֵה מִסֻּבְּכוֹ
הָיוּ בַּגּוֹיִים מִלִּפְנֵי חַרְבּוֹ
כִּכְלִי אֵין חֵפֶץ בּוֹ
## 
## 
## 
## 
הָיְתָה כַּמִּדְבָּר יוֹשֶׁבֶת פְּרָזוֹן
הָעֵת שִׁלַּח בְּמִשְׁמַנֶּיהָ רָזוֹן
גַּם נְבִיאֶיהָ לֹא מָצְאוּ חָזוֹן
## 
## 
## 
## 
חָזוֹן זָכְרָה קֶדֶם נְצוּרָה כְּאִישׁוֹן
צָעֲקָה לֵאמֹר מֵעֹל דִּישָׁן וְדִישׁוֹן
אֵלְכָה וְאָשׁוּבָה אֶל אִישִׁי הָרִאשׁוֹן
## 
## 
## 
## 
לָמַד כְּפִיר לִטְרֹף טֶרֶף אָדָם אָכַל
לְהַשְׁמִיד עֲזָרָהוּ חֶטְאִי וַיּוּכַל
וְהֵילִילוּ שִׁירוֹת הֵיכַל
## 
## 
## 
## 
וַיַּט מֵעָלַי כְּמִפְעָלִי קַו הַמִּדָּה
וַיִּכֶל הַזְּמַן וְהָעֶבֶד לֹא נִפְדָּה
וַיֵּלֶךְ בְּלֹא חֶמְדָּה
## 
## 
## 
## 
יָגוֹן עַל מַכְאוֹבִי נוֹסַף וּמִי יְכִילֶנּוּ
וַאֲנִי אָמַרְתִּי הִנֵּה פְּרִי דְּרָכַי וְאֹכְלֶנּוּ
אַךְ זֶה חֳלִי וְאֶשָּׂאֶנּוּ
## 
## 
## 
## 
אֶשָּׂאֶנּוּ וַאֲחַיֶּה לְצִיּוֹן מֵאֲבֵלֶיהָ
עַד יְשַׂמַּח לֵב הַמִּתְאַבְּלִים עָלֶיהָ
הַמֵּאִיר לָאָרֶץ וְלַדָּרִים עָלֶיהָ.
## 
## 
## איכה יחידה: (551)
אֵיכָה יְחִידָה בַּבָּנוֹת שִׁפְחַת עֲבָדִים נִתְּנָה
אֵיכָה הָהְפַּך לְמִסְפֵּד קוֹל שִׁירָה וּרְנָנָה
אֵיכָה וַלְדֵי זָרִים הֲדִמּוּנִי וְעָלַי הָיוּ כֻּלָּנָה
אֵיכָה הָיְתָה לְזוֹנָה קִרְיָה נֶאֱמָנָה
## 
## 
## 
## 
אֵיכָה דּוֹדִי חָמַק וְעָבַר וְאֵין דּוֹרֵשׁ שְׁלוֹמִי
אֵיכָה הֶמְיָתִי אַשְׁקִיט וְאֵידִי קָרוֹב וְרָחוֹק תַּנְחוּמִי
אֵיכָה הָיְתָה לִי יְכֹלֶת לִרְאֹת בְּאָבְדָן מוֹלֶדֶת אִמִּי
אֵיכָה אוּכַל וְרָאִיתִי בָּרָעָה אֲשֶׁר יִמְצָא אֶת עַמִּי
## 
## 
## 
## 
אֵיכָה לָעֲגוּ לִי צְעִירִים וָאֶהְיֶה מָשָׁל שַׁעֲשׁוּעָם
אֵיכָה וָתִיק בְּיוֹם חֲרוֹנוֹ הִמְטִיר עָלַי מְטַר זַעַם
אֵיכָה יָעִיב בְּאַפּוֹ אֲדֹנָי אֶת בַּת צִיּוֹן אֵיכָה זָהָב יוּעַם
אֵיכָה יָשְׁבָה בָדָד הָעִיר רַבָּתִי עָם
## 
## 
## 
## 
בָּדָד יָשְׁבָה וְאֵין לָהּ זוּלָתְךָ מַחֲסֶה 
רֹעַ מַעֲלָלָהּ אִם תְּגַל צוּרִי וְטִנּוּף הַמַּעֲשֶׂה
שׁוּר כִּי אֵין בִּלְתְּךָ הֱיוֹת לָהּ מִכְסֶה
יְיָ אֱלֹהַי כָּלָה אַתָּה עוֹשֶׂה
## 
## 
## 
## 
מִבֵּיתְךָ גֹּרַשְׁתִּי וְנֻטַּשְׁתִּי אֲהָהּ חִיצוֹן
וָאֱהִי לְשַׁמָּה וּמָשָׁל בְּיָד חוֹמְדֵי לָצוֹן
אִם אַתָּה לֹא תָּשׁוּב לַעֲדָתְךָ בְּרָצוֹן
עַל מִי נָטַשְׁתָּ מְעַט הַצֹּאן
## 
## 
## 
## 
לִנְוֵה קָדְשְׁךָ אֱלֹהַי שׁוּבָה וַחֲזֹר
וּכְיוֹם מוֹעֵד מְגוּרַי עַל מַעֲבִידַי גְּזֹר
בְּהוֹפִיעֲךָ מִצִּיּוֹן וְנָקָם תֶּאְזֹר
כִּי תִהְיֶה לָּנוּ מֵעִיר לַעְזוֹר.
## 
## 
## אוי כי עווני: (553)
אוֹי כִּי עֲווֹנַי נוּדִי גָּרְמוּ
וְשֶׁקֶט נוּחִי חָרֵד שָׂמוּ
וּבְאוֹדוֹתָם אוֹיְבַי עָצְמוּ
וְעָלַי גָּבְרוּ וְיָד הֵרִימוּ
וּפָרְצוּ קָדְשִׁי וְנֵרָיו עָמְמוּ
וְעוֹרְכֵי קָרְבָּן וְשִׁיר הֶחֱרִימוּ
עַל זֶה אֲקוֹנֵן וּמֵעַי יֶהְמוּ
כִּי אָכַל אֶת יַעֲקֹב וְאֶת נָוֵהוּ הֵשַׁמּוּ
יְגוֹנַי עָדַי רַבּוּ וְנוֹסְדוּ
יוֹם בּוֹ טְמֵאֵי שֵׁם בִּי רָדוּ
וְכָל מַחֲמַדֵּי לָקְחוּ וְשָׁדְדוּ
וּדְמֵי עַמִּי כְּמַיִם הִשְׁדּוּ
וּבְתוֹךְ קָדְשִׁי לָעֲגוּ וְרָקְדוּ 
וְצִפּוּי זְהָבוֹ וְכַסְפּוֹ גֵּרְדוּ 
וְקִירוֹת נָתְצוּ וְקוֹרוֹת פֵּרְדוּ
וְכָל קָדָשַׁי חִלְּלוּ וְנִדּוּ 
וּבִגְדֵי עֲבוֹדָה טִמְּאוּ וּפָרְמוּ
## 
## 
## 
## 
הֶגֶה גַּם קִינִים בּוֹ נֶחְבְּרוּ
וּמִדֵּי יוֹם זֶה לִי יֵעוֹרוּ
לְקוֹנֵן עַל עַם אֲשֶׁר נִשְׁבְּרוּ
כִּי בָּם צָרִים נִתְאַכְזְרוּ
וּבְלִי חֶמְלָה אוֹתָם גָּמְרוּ
עוֹלָל וְיוֹנֵק בְּחֶרֶב גָּזְרוּ
גַּם בַּחוּרִים לֹא הִשְׁאִירוּ 
וּפְנֵי זְקֵנִים לֹא נֶהְדָּרוּ
וְאָבְדוּ בָּנִים כְּמַיִם עָבְרוּ
רַחֲמֵי הָאָב לֹא נִגְמְרוּ
אֲבָל צוֹרְרֵיהֶם לָהֶם צָרוּ
וּבָהֶם עָשׂוּ כָּל אֲשֶׁר יָזְמוּ
## 
## 
## 
## 
וְהֶחֱרִיב הָאֵל מִקְדָּשׁ תִּכֵּן
וְסִלֵּק אוֹרוֹ אֲשֶׁר בּוֹ שִׁכֵּן
וְהִצִּית מֵרוּם בּוֹ אֵשׁ מְסַכֵּן
וְהֶעֱמִיד צַר בּוֹ צַלְמָא דִּכֵּן
אֲשֶׁר בַּעֲבוּרוֹ בָּרַח שׁוֹכֵן
וְחָלַף וְאָבַד וְאָפֵס מִכֵּן
נָבִיא וּמֶלֶךְ וּפָלִיל וְסוֹכֵן
וְנִשְׁאַר עַמִּי חֵלֶךְ וּמִסְכֵּן
כָּל שַׁעֲשׁוּעָיו יַחַד תַּמּוּ
## 
## 
## 
## 
דָּמַם קוֹל שִׁיר מִדּוּכָנִי
וּבָטְלָה עֲבוֹדָה מֵאַרְמוֹנִי
וְחַלָּשָׁה וְכָבְתָה אֵשׁ קָרְבָּנִי
וְגָבְרָה תְּמוּרָהּ אֵשׁ לִהֲטַתְנִי
וְשָׁבַת נִסּוּךְ מֵימַי וְיֵינִי
וְשִׂמְחַת שְׁאוּבָה חָדְלָה מִנִּי
וּבֵין כְּרוּבִים נִפְסַק חֲזוֹנִי
וּמִשְׁפָּט אוּרִים פַּס מִנְּבוֹנִי
יוֹם בּוֹ חָרָה יוֹצְרִי וְקוֹנִי
וּבֶעָבִים סַךְ וּבַעֲנָנִי
וּפְקִידִים צַו עַל חִנּוּנִי 
וְשַׁעֲרֵי תְּפִלָּה וְקוֹל סָתְמוּ
## 
## 
## 
## 
הֲלוּמָה שְׁכוּלָה אַל תִּוָּאֲשִׁי
גַּם מִסִּבְרֵךְ אַל תֵּבוֹשִׁי
כִּי רַב יְגוֹנֵךְ בְּרֹב תִּנְשִׁי
חֵלֶף שָׁתִית בְּמַר מֵי רוֹשִׁי
תִּשְׁתִּי שְׂשׂוֹן יֶשַׁע קְדֹשִׁי
וְחֵלֶף לְבוּשׁ שַׂק עֹז לִבְשִׁי
וְעוֹד לֹא בָּאֵפֶר תִּתְפַּלְּשִׁי
מִנְעִי קוֹל מִבֶּכִי וְהַחֲשִׁי
וְעֵינֵךְ מִדִּמְעָה נַפְשִׁי
כִּי יְמֵי אֶבְלְךָ כָּלוּ וְגַם שָׁלְמוּ. 
## 
## 
## 
## 
## גרושים מבית: (557)
גְּרוּשִׁים מִבֵּית תַּעֲנוּגֵיהֶם
עָיְפָה נַפְשִׁי מוּל הוֹרְגֵיהֶם
לִבִּי לִבִּי עַל חַלְלֵיהֶם
 מֵעַי מֵעַי עַל הֲרוּגֵיהֶם
## 
## 
## 
## 
יוֹם צֵאת בְּתוּלוֹת מֵהֵיכְלֵיהֶן
וְאִמּוֹת שְׁכוּלוֹת מֵעוֹלְלֵיהֶן
עֲרֻמּוֹת שְׁלוּלוֹת בְּיַד שׁוֹלְלֵיהֶן
יוֹם הַצְּוָחָה רַבָּה עֲלֵיהֶן
יוֹם עֹל נָשְׂאוּ בִּמְקוֹם חֲלִיהֶן
שְׁבוּיוֹת חֶרֶב בְּיַד נוֹהֲגֵיהֶן
## 
## 
## 
## 
אֹזֶן תִּצַּל לְנַאֲקַת חָלָל
וְצַעֲקַת יוֹנֵק וּבִכְיַת עוֹלָל
יוֹם אֲשֶׁר שֻׁפַּךְ דָּמָם כַּגָּלָל
וְסֵפֶר תּוֹרָה בְּדָם הִתְגּוֹלָל
וְהָיוּ לְשַׁמָּה פְּנֵי לוֹהֲגֵיהֶם
## 
## 
## 
## 
יוֹם עוֹלָלַי לְסֶלַע נֻפְּצוּ
וְנִפְזְרוּ שְׂרִידַי וְלֹא נִתְקַבְּצוּ
וְעַם אֲשֶׁר שֵׁם אֱלֹהַי נִאֲצוּ
הֲדָרִי חִלְּלוּ וְקָדְשִׁי שִׁקְּצוּ
יוֹם אֲשֶׁר כְּפִירִים אַחֲרַי רוֹצְצוּ
וְנָמֵס לִבִּי לְקוֹל שׁוֹאֲגֵיהֶם
## 
## 
## 
## 
יְלָדִים אֲשֶׁר עַל תּוֹלָע אֱמוּנִים
לְבוּשֵׁי שָׁנִים עִם כָּל עֲדָנִים
אֵיךְ נִדְחֲפוּ בֵּין מוֹכְרִים וְקוֹנִים
בִּידֵי אֲדוֹנִים לֹא רַחֲמָנִים
יוֹם בּוֹא עֲלֵיהֶם הֲמוֹנִים הֲמוֹנִים
וְקַלּוּ כְּנֶשֶׁר מַשִּׂיגֵיהֶם
## 
## 
## 
## 
קָהָל חֻבַּר כְּכוֹכְבֵי שָׁמַיְמָה
אֵיכָה נִפְזַר כְּחַרְשֵׂי אֲדָמָה
יָצְאוּ בַּגּוֹלָה קֵדְמָה וְיָמָּה
אֵיכָה עָבְרָה בָּם חֶרֶב נְקָמָה
אֵיךְ הוּשְׂמָה גַּפְנָם לְשַׁמָּה
וְהִלְבִּינוּ שָׂרִיגֵיהֶם.
## 
## 
## שאר ישוב: (560)
שְׁאָר יָשׁוּב שְׁאָר יַעֲקֹב הִקָּבְצוּ וּבוֹאוּ נָא
עָשׂוּ מִסְפֵּד כְּמוֹ תַּנִּים וְאֵבֶל כִּבְנוֹת יַעֲנָה
וְשִׂימוּהָ לְחֹק מִשְׁפָּט בְּתוֹךְ כָּל עִיר וּמְדִינָה
מִדֵּי חֹדֶשׁ בְּחָדְשׁוֹ וּמִדֵּי שָׁנָה בְּשָׁנָה
## 
## 
## 
## 
יְהִי נָא מַאֲכָל הַיּוֹם נְהִי נִהְיָה וְתַמְרוּרִים
וּמִשְׁתֵּיכֶם בְּדִמְעַתְכֶם כְּמֵי זָרִים בְּעֵת קָרִים
לְשֹׁד מִקְדָּשׁ אֲשֶׁר הוּדַשׁ בְּיָד צָרִים וְאַכְזָרִים
וְשָׁלְחוּ יָד בְּתוֹכוֹ כָּל בְּנֵי זוֹנָה בְּנֵי עוֹנְנָה
## 
## 
## 
## 
קְדוֹרַנִּית וְאַפְלָנִית אֲזַי תֵּלֵךְ אֲיוּמָתִי
וְעוֹרַנִּית אֲחוֹרַנִּית מְדוּשָׁתִי גְּרוּשָׁתִי
הֲכִי נָדָה וְנִטְרְדָה כְּמוֹ שׁוֹגֶה וְגַם פֶּתִי
וְכַיּוֹנָה אֲשֶׁר רַנָּה וְנִכְרַת לָהּ נָוֶה מְעוֹנָהּ
## 
## 
## 
## 
אֱלוּ בַּיִת אֲשֶׁר שַׁיִת עֲזָבוּהוּ בְּנֵי עַוְלָה
וְהַכֵּלִים מְגוֹלָלִים בְּדָם בָּחוּר וּבְתוּלָה
וְהַשֻּׁלְחָן לֹא הוּחַן וּמַעֲרֶכֶת מְגֹאָלָה
וּמִזְבֵּחַ עוֹז וְהַמָּעוֹז וְהַגֻּלָּה אֲשֶׁר נָפְלָה
וְהוּסְרָה אַזְכָּרָה מִגִּרְשָׁהּ וּמִשַּׁמְּנָהּ
## 
## 
## 
## 
וְהָאוּלָם אֲשֶׁר נֶהֱלַם בְּמוֹ כַּשִּׁיל וְכֵילַפּוֹת
פְּאֵר הַסַּף אֲשֶׁר נֶאְסַף וְכַפְתּוֹרֵי הַסִּפּוֹת
וְנִנְעֲרוּ וְנִשְׁבְּרוּ הַמַּחְתּוֹת וְהַכַּפּוֹת
וּבֵית אַהֲרֹן בְּתוֹךְ חֲרוֹן לָמוֹ מָשָׁל וְלִשְׁנִינָה
## 
## 
## 
## 
וְגִבּוֹרַי וּבָחוּרַי אֲשֶׁר נָפְלוּ בַּחֶרֶב
וְשַׁעֲשׁוּעַי מְיֻדָּעַי לַשָּׁרָב וְלַחֹרֶב
מְנֻתָּחִים מְשֻׁטָּחִים לְנָמֵר אוֹ זְאֵב עֶרֶב
עֲטוּפִים בָּרְעָבוֹן הֵם בְּכָל דֶּרֶךְ וְכָל פִּנָּה
## 
## 
## 
## 
בְּנוֹת צִיּוֹן לְכִלָּיוֹן לְבִזְיוֹן וְלִכְלִמָּה
בְּיָד כּוּשִׁים נִכְבָּשִׁים כְּפוּפֵי רֹאשׁ וְגַם קוֹמָה
כְּרֹב פִּשְׁעִי וְרֹב רִשְׁעִי גְּמָלַנִי בְּרֹב חֵמָה
וְעֵת אֶזְעַק הֲלֹא סָתַם וְחָתַם שַׁעֲרֵי רִנָּה.
## 
## 
## ישר חקי: (563)
יַשֵּׁר חֻקַּי בְּכָל מְאֹדֶךָ
וּקְשַׁרְתָּם לְאוֹת עַל יָדֶךָ
## 
יֶעֱרַב בְּפִיךָ מִצּוּף וּמִנֹפֶת
הֶגְיוֹן דָּת חֲשׁוּקָה נִכְסָפֶת
וּמִצְוַת תְּפִלִּין וְחֹק טֹטָפֶת
דְּרָשׁ נָא בְשָׂפָה מוֹר נֹטָפֶת
הֱיוֹת תָּמִיד עַל רֹאשְׁךָ חֹפָפֶת
## 
וְאַחַר תֶּחֱזַקְנָה יָדֶךָ
## 
הַסְכֵּת וּשְׁמַע בְּדָת הֶגְיוֹנִים
חֹק אֲשֶׁר פֵּרְשׁוּ חֲכָמִים נְבוֹנִים
כִּי מַנִּיחַ תְּפִלִּין הֲגוּנִים
יַאֲרִיךְ יָמִים וְקִצִּים וְשָׁנִים
וְאִם לֹא יַנִּיחַ בְּטוֹב הֶגְיוֹנִים
בִּטֵּל שְׁמֹנָה עֲשִׂין נֶאֱמָנִים
זְכָר זֹאת וּלְעִתִּים מְזֻמָּנִים
## 
מִזֶּה אַל תַּנַח יָדֶךָ
## 
וְאִם בִּין תָּבִין בְּרַעְיוֹנֶךָ
רָשׁוּם בִּכְתָב דָּת קֹנֶךָ
שִׂים טוֹטָפֹת בֵּין עֵינֶיךָ
בְּרוּם קָדְקָדְךָ לֹא עַל פָּנֶיךָ
וְכֵן עַל יָדְךָ בַּהֲכִינֶךָ
עַל שְׂמֹאלְךָ לֹא בִימִינֶךָ
בַּקִּבֹּרֶת יְהִי נָתְנֶךָ
לְמַעַן תַּצְלִיחַ בְּקִנְיָנֶיךָ
## 
וּבְכֹל מִשְׁלַח יָדֶךָ
## 
דַע כִּי שִׁין וְדַּל תְּפִלִּין וְקִשְׁרָן
וְיוֹד וּרְצוּעוֹת שְׁחוֹרוֹת בְּתִפְרָן
וּבַאֲלַכְסוֹנָן גַּם תִּיתוּרָן
עִם רִבּוּעָן וְדָת סִדּוּרָן
וּמַעֲבָרְתָּן וְנוֹיֵהֶן לְבָרָן
אֲדֹנָי לְמֹשֶׁה בְּסִינַי מְסָרָן
לָכֵן צְרִיכִין גוּף נָקִי לְשָׁמְרָן
כֶּאֱלִישָׁע לְפַרְסְמָן וּלְבָרְרָן
וְהַיָּשֵׁן בָּם לְאַלְתָּר יְסִירָן
וּבֵין כָּר לְכֶסֶת כּוֹרְכָן וְצוֹרְרָן
וְאִם שָׁכַח וְנָם וְלֹא הֶעֱבִירָן
הוֹרֵהוּ וֶאֱמָר לוֹ וְתֻקְרָן
## 
רַב עַתָּה הֶרֶף יָדֶךָ
## 
הַמַּנִיחַ תְּפִלִּין בְּמוֹרָא
מְבָרֵךְ שְׁתַּיִם לִפְנֵי קְשִׁירָה
עַל תְּפִלַּת יָד בְּשָׂפָה בְרוּרָה
אֲשֶׁר קִדְּשָׁנוּ בְּנֹעַם אֲמִירָה
וְצִוָּנוּ לְהַנִּיחָם בְּטָהֳרָה
וְעַל תְּפִלַּת רֹאשׁ לִהְיוֹת שְׁמוּרָה
אֲשֶׁר קִדְּשָׁנוּ בְּמִלָּה נְבָרָה
## 
## 
## ידיד עליון: (566)
יְדִיד עֶלְיוֹן שְׁמַע הֶגְיוֹן כַּאֲשֶׁר אַשְׁמִיעֶךָ
בְּחֹן מִלִּין בְּדָת תְּפִלִּין כּמוֹ דַת שַׁעֲשֻׁעֶיךָ
וְאַרְבָּעָה לְרֹאשׁ קָבְעָה וְנִצְרֵם לִרְגָעֶיךָ
וְשֶׁל הַיָּד יְהִי אֶחָד לְיָד כֵּהָה בְּקָבְעֶךָ
כַּחוֹתָם עַל לִבֶּךָ כַּחוֹתָם עַל זְרוֹעֶךָ
## 
הֲדַר תְּפִלִּים הֱיוֹת אֲצוּלִים מִמֻּתָּר לְפִי קְדֹשִׁים
וְהַעֲמִידֵם וְהַפְרִידֵם הֱיוֹת לְאַרְבָּעָה רָאשִׁים
וְרָאשֵׁי שִׁין כְּמוֹ רֵישִׁין מְרֻבָּעִים מְשֻׁלָּשִׁים
וְלָצוּר דַּל אַל תֶּחְדַּל וְיוֹד מִיָּד אַל תַּאֲשִׁים
עֲשֵׂה לִשְׁמָם עַד תֻּמָּם וּמִצְוָתָם לַאֲנָשִׁים
הֲכִי מֵהֶם פְּטוּרִים הֵם קְטַנִּים עֲבָדִים וְנָשִׁים
וַחֲתָנִים וּמִתְאוֹנְנִים וַאֲשֶׁר לְמִצְוָה חֲמֻשִׁים
וְלֹא נִתָּן לַעֲשׂוֹתָן לְתִשְׁעָה הֵם מְפֹרָשִׁים
וְשִׂים אֹתוֹת עֲלֵי אֹתוֹת בְּתָגִין כְּתַבְנִית גְּדִישִׁים
רְצוּעֵיהֶם לְבָר פְּנֵיהֶם לְכָל חֶפְצֵיהֶם דְּרוּשִׁים
וְאֵין לְחַזְּקָם בְּהִתְפַּסְּקָם אֲבָל לַעֲשׂוֹתָן חֲדָשִׁים
בְּזֹאת תַּרְבֶּה וְלֹא תִכְבֶּה וְכַחוֹל יְמֵי זַרְעֶךָ
## 
וְהָרְצוּעֹות יְהוּ צְבוּעוֹת שְׁחֹרוֹת לְמֹשֶׁה הֲלָכָה
רְצוּעַת יָד קְשׁוּרָה עַד אֶצְבַּע צְרָדָה אָרְכָּהּ
וְהָרְצוּעָה לְרֹאשׁ יְדוּעָה עֲדֵי טַבּוּר מְמֻשָּׁכָה
וְדָת שְׁתֵּיהֶן בְּרָחְבֵיהֶן כְּאֹרֶךְ שְׂעוֹרָה אֲרֻכָּה
וְתִתּוּרְתָּא וּמַעֲבַרְתָּא הֱיוֹת בְּשֵׂעָר נִכְרָכָה
קְשֹׁר קִשְׁרָן וְתֵן סִדְרָן כַּאֲשֶׁר אֲצַו אֹתָכָה
שְׁמַע וְהָיָה תֵּן בְּחֻלְיָא לִפְאַת יְמִינְךָ סְמוּכָה
וְתֵן מִמּוֹל פְּאַת הַשְּׂמֹאל קַדֶּשׁ לִי וְכִי יְבִיאֲךָ
וְאַל תַּמֵּר וְהִשָּׁמֵר מִלְּהַחֲלִיף וּמִלְּהָפְכָה
וְגַם תִּדְרֹשׁ לְיָד וּלְרֹאשׁ אַחַת הִיא הַבְּרָכָה
וְדִינָם אִם לֹא תַתְאִים בְּרָכָה לְהַחֲזִיר צְרִיכָה
## 
כֵּן נֶאֱמַר וְכֵן נִגְמַר וְגַם אֲנִי מוֹדִיעֶךָ
## 
דְּרֹשׁ וּמְצָא אֱנוֹשׁ רָצָה בְּחֻקּוֹת אֵל כְּהִלְכָתָם
חוֹב עָלָיו הֱיוֹת תְּפִלָּיו עֲלֵי קֶלֶף כְּתִיבָתָם
דָּת וָדִין תְּפֹר בְּגִידִין וְאֵין שִׂרְטוּט בְתוֹרָתָם
וְדִין לִהְיוֹת לְאוֹתִיּוֹת אַוֵּיר לְכָל סְבִיבוֹתָם
וְאַל יוּרַד מֵרֹאשׁ לְיָד לְבַל תֵּקַל קְדֻשָּׁתָם
וּמֵעֶשֶׂר עַד עֶשֶׂר וְאַרְבַּע קֵץ תְּפִירָתָם
וְעֵת שׂוּמָם בְּעוֹד יוֹמָם אֱנוֹשׁ חַיָּב בְּבִרְכָתָם
וְיָד יַקְדֵּם בְּעֵת יַעְדֵּם וְרֹאשׁ עֵת יַחֲלֹץ אֹתָם
וְזֹאת בָּזֹאת לֹא אֲחֻזוֹת וְלֹא מְעַכְּבוֹת חוֹבָתָם
וְשַׁבָּתוֹת יְמֵי אֹתוֹת דַּי לָהֶם בְּאֹתֹתָם
וְתֹפְשֵׂיהֶם אֲסוּרִים הֵם לִקְבּוֹעַ תְּנוּמָתָם
## 
תְּנָה דַעְתְּךָ וּמַחֲשַׁבְתְּךָ וְשִׂים בָּם שַׁעֲשֻׁעֶיךָ
## 
הֱוֵה זָהִיר בְּאוֹר בָּהִיר צַח אֵין עָלָיו עֲנָנָה
דָּת נְתוּנָה לְךָ לְמָנָה בְּהַר מֹר גִּבְעַת לְבוֹנָה
וְדָת תְּפִלִּים אַל תַּעְלִים פֶּן תַּעֲבֹר בִּשְׁמוֹנָה
צַר לְמַגֵּן לְךָ לְמָגֵן יְהוּ כְּמוֹ כַנְפֵי יוֹנָה
וּמוֹרָאֲךָ בְּלֵב רֹאֲךָ בְּשֵׁם שַׁדַּי אֵל אֱמוּנָה
בְּךָ בָחַר וְלֹא אֵחַר לְגַלּוֹת בְּרָכָה צְפוּנָה
צִיר בְּשָׁלְחוֹ לְךָ בְּרוּחוֹ אֵין בְּפִיהוּ רַק נְכוֹנָה
וְאִם עִנְּךָ עַל עֲוֹנְךָ בְּרִיתוֹ לְךָ נֶאֱמָנָה
אַל תִּירָא כִּי מְהֵרָה קַל יְבֹאוּן יְמֵי עֶדְנָה
וְהָאַהֲבָה כְּטַל נְדָבָה כָּרִאשֹׁנָה וְכָאַחֲרוֹנָה
כֵּן יֹאמַר צוּר שָׁמַר בְּרִית לְאֵתָנִים נְתוּנָה
## 
עַם אֶחָד אַל תִּפְחַד כִּי אֲנִי מוֹשִׁיעֶךָ.
## 
## 
## נשמת יעלת: (572)
נִשְׁמַת יַעֲלַת חֵן מִתְפָּאֶרֶת בַּחֲתַן עוֹלָמִים תְּיַחֲדָךְ
יוֹם עִטְּרַתּוּ וַתִּתֵּן חֲבָלָיו בַּנְּעִימִים
יִרְאֶה זֶרַע יַאֲרִיךְ יָמִים
## 
## 
## 
## 
נִשְׁמַת הַמִּתְרַפֶּקֶת עַל דּוֹדָהּ סְגֻלַּת נוֹשָׁעִים תְּהַלְּלָךְ
הַיּוֹם יְדִידוֹת שִׁיר שַׁעֲשׁוּעִים
הִנְּךָ יָפֶה דוֹדִי אַף נָעִים
## 
## 
## 
## 
נִשְׁמַת וְעוּדָה בְּנֶחָמוֹת לְחַדֵּשׁ לָהּ עֶדְנָה תְּוַעֲדָךְ
וְתוֹחִיל חֲזוֹן הַנְּבוּאָה הַנֶּאֱמָנָה
וְאֵרַשְׂתִּיךְ לִי בֶּאֱמוּנָה
## 
## 
## 
## 
נִשְׁמַת דּוֹרֶשֶׁת יְדִידָהּ וּמְעוֹרֶרֶת אַהֲבָה תְּדַגְּלָךְ
דּוֹבֶרֶת לְשׁוֹאֵל מָה דּוֹדֵךְ מִדּוֹד הַנִּצָּבָה
דּוֹדִי צַח וְאָדוֹם דָּגוּל מֵרְבָבָה
##  
נִשְׁמַת הַפְּזוּרִים בְּכָל אַרְצוֹת שִׁבְיָם תְּהַדְּרָךְ
וִישַׁבְּחוּ לְמַשְׁבִּיחַ שְׁאוֹן יָמִים וְדָכְיָם
אוֹמְרִים וְאִלּוּ פִּינוּ מָלֵא שִׁירָה כַּיָּם. 
## 
## 
## מי כמוך: (573)
מִי כָּמוֹךָ בְּחִירֶיךָ מְעִידִים וּמִי דּוֹמֶה לְךָ גּוֹמֵל חֲסָדִים
יוֹד מִשִּׁמְךָ בָּאִישׁ שַׂמְתָּ
וְהֵא בָּאִשָּׁה הִתְעַלַּמְתָּ
מֵעֵין הַכֹּל וְעַל כֹּל רַמְתָּ 
וְעַם הֶעֱמַדְתָּ לְשִׁמְךָ מְיַחֲדִים
## 
## 
הֲדַר מַלְכוּתוֹ וְהוֹדוֹ מְתַנִּים
שׁוֹכְנֵי אֲרָצוֹת וְכוֹכְבֵי מְעוֹנִים
וּקְדֻשָּׁתוֹ שְׂרָפִים עוֹנִים
וְכָל מַלְאָכָיו לִשְׁמוֹ מוֹדִים
## 
## 
וְתוֹרָה תְּמִימָה וּמִצְווֹת וְחֻקִּים
נְתָנָם הָאֵל לְעַם בּוֹ דְּבֵקִים
הוֹרִידָם עַל לוּחוֹת חֲקוּקִים
יוֹם עָמְדוּ לְפָנָיו מַרְעִידִים
## 
## 
דֹּמִּי לְצוּרֵךְ קְרוּאָה סְגֻלָּה
כִּי קָרַב לָךְ קֵץ הַגְּאֻלָּה
שִׂישִׂי וְשִׂמְחִי כְּחָתָן וְכַלָּה
אֲשֶׁר הֵם בְּטוּב אֵל שְׂמֵחִים וְחוֹדִים
## 
## 
הַנֶּאֱמָנִים הַנִּכְשָׁלִים
אֲשֶׁר הֵם בְּכָל יוֹם פָּנַי מְחַלִּים
לָהֶם אֲמַהֵר קֵץ שְׁנַת גְּאוּלִים
וְיִהְיוּ בַּבַּיִת קָדְשִׁי נֶחֱמָדִים.
## 
## 
## 
## 
## אליך אלכה: (575)
## 
אֵלֶיךָ אֵלֵכָה / וְעֵינַי לִמְעוֹנֶךָ,
בְּלֵב נִשְׁעָן עָלֶיךָ / מְשַׁכְתִּיו אֶל רְצוֹנֶךָ,
גֵּר וְתוֹשָׁב בְּאָהֳלֶךָ / לִמְצֹא חֵן בְּעֵינֶיךָ,
הֲבִיאוֹתִיו אֵלֶיךָ / וְהִצַּגְתִּיו לְפָנֶיךָ.
## 
## 
דְּלָקוּנִי אֲהָבֶיךָ –/ וְאַחֲרֶיךָ דָּלָקְתִּי,
הֱיוֹתִי מִקְּרוֹבֶיךָ / מִקְרוֹבַי רָחָקְתִּי,
וְאֵצֵא בַעֲקֵבֶיךָ / קַל וְלֹא הִתְאַפָּקְתִּי.
זְעָמוּנִי עוֹזְבֶיךָ –/ וַאֲנִי בְךָ הֶחֱזַקְתִּי,
חוֹסֶה בְצֵל שִכְנֶךָ, / לֵאוֹר בְּאוֹר פָּנֶיךָ.
## 
## 
טוֹב יוֹם עַל אַדְמַת אֵל / מֵאֶלֶף בְּאַדְמַת זָר,
יְדִידוֹת חָרְבוֹת הַרְאֵל –/ מֵאַרְמוֹן כָּל‑מִנְזָר,
כִּי בְּאֵלֶּה אֶגָּאֵל –/ וּבְזֶה אֶעֱבֹד אַכְזָר.
לְךָ לְבַדְּךָ אֲנִי שׁוֹאֵל / ולֹא בְּבִלְתְּךָ אֲנִי נֶעֱזָר,
מָעוֹז בִימִינֶךָ / וּמַחְסֶה לְמַאֲמִינֶיךָ.
## 
## 
נַפְשִׁי כְּחֹרֶב בְּצָיוֹן / אֶל טַל חֹרֵב וְצִיּוֹן,
סִתְרִי – סֵתֶר עֶלְיוֹן / לָגוּר לְבָנוֹן וְשִׁרְיוֹן,
עֵינַי – כְעֵינֵי אֶבְיוֹן / לַחֲזוֹת גֵּיא חִזָּיוֹן,
פָּנַי אֶל הַחֶבְיוֹן, / מְקוֹם לוּחוֹת וְגִלָּיוֹן
צְרוֹר גִּנְזֵי אֲרוֹנֶךָ / סָבִיב לְשֻלְחָנֶךָ.
## 
## 
קוֹרֵא לָאוֹר וְגוֹלֵל / עֲרָבִים מִפְּנֵי בְקָרִים,
רַב מִהְיוֹת מִתְחַלֵּל / שְׁמָךְ בְּפִי דוֹבֵר שְׁקָרִים.
שֵׁם אֲשֶׁר בּוֹ נִתְהַלֵּל / מְחוֹלָלִים מְדֻקָּרִים!
תִּמְכֹּר יָקָר לְזוֹלֵל –/ בְּנֵי צִיּוֹן הַיְּקָרִים,
הַבָּנִים בָּנֶיךָ / וְגַם הַצֹּאן צֹאנֶךָ.
## 
## 
## אשר הבר: (577)
אֲשֶׁר הֵבַר שְׂעִפָּיו וְאָזְנָיו לְאֵל גָּלָה
וְשִׁטַּח אֶת כַּפָּיו לְשׁוֹמֵעַ תְּפִלָּה
נִצָּב וְעַפְעַפָּיו לְמוּל חַסְדּוֹ תָּלָה
וְלֹא קָרַב זֶה אֶל זֶה כָּל הַלָּיְלָה
## 
## 
## 
## 
לֵיל הָמוּ קְרָבָיו לְאֵל שׁוֹכֵן זְבוּלָיו
חָתַר בְּמַחֲשָּׁבָיו וּבָתֵּי מַהֲלָלָיו
וְשִׁחֵר אֶת עֲרָבָיו וּבִקֵּר אֶת לֵילָיו
כְּדֵי לַעֲצֹר וְלִמְשֹׁל בַּיּוֹם וּבַלַּיְלָה
## 
## 
## 
## 
לְאַט חֶבְלֵי נְשָׁפָיו מְעַט קָט אַל תְּמוּשׁוּן
עַד יִמְצְאוּ שְׂעִפָּיו אוֹהֵב אֲשֶׁר יְבַקְּשׁוּן
אֲשֶׁר אוֹתוֹ מְצַפָּיו יוֹם יוֹם יִדְרֹשׁוּן
לְהַרְאוֹת פְּנֵי אֶל בְּמַרְאוֹת הַלַּיְלָה
## 
## 
## 
## 
שְׁעֵה עֶבֶד בְּחִילָה עוֹמֵד פְּנֵי אֲדוֹנָיו
בְּאַשְׁמֹרֶת לַיְלָה יִתְוַדֶּה לְפָנָיו
לִשְׁאָל לוֹ מְחִילָה לְהָסִיר אֶת עֲווֹנָיו
לְקַבֵּל תַּחֲנוּנָיו מִיּוֹם עַד לָיְלָה
## 
## 
צוֹפֶה אֶת צְפוּנָיו וּמֵבִין אֶת עֲלוּמָיו
מֵאַשְׁפּוֹת זְדוֹנָיו הָרִימָה פְּעָמָיו
וּרְפָא אֶת יְגוֹנָיו וְהָפִיקָה זְמָמָיו
וְיִפָּקֵד נוֹתֵן זְמִירוֹת בַּלַּיְלָה.
## 
## 
## בלבי ורעיוני: (579)
בְּלִבִּי וְרַעְיוֹנַי וּבְשִפְתֵי רְנָנַי
וּבִקְהַל עַם אֱמוּנַי אֲרֹמִמְךָ אֲדֹנָי
יְדִידַי בַּשְּׁחָרִים קְחוּ נָא הַיְשָׁרִים
עִמָּכֶם דְּבָרִים וְשׁוּבוּ אֶל אֲדֹנָי
הָעָם אֲשֶׁר דָּחוּם עַמִּים וּלְקָחוּם
דְּעוּ כִּי אֵל רַחוּם וְחַנּוּן אֲדֹנָי
וְאַחַת שָׁאַלְתִּי תְּבַשֵּׂר סָלָחְתִּי
הִנֵּה נָא הוֹאַלְתִּי לְדַבֵּר אֶל אֲדֹנָי
דְּחוּיֵי אַנְשֵׁי חֵדֶק לְחַזֵּק הַבֶּדֶק
זִבְחוּ זִבְחֵי צֶדֶק וּבִטְחוּ אֶל אֲדֹנָי
הָאֵל בְּחֶמְלָתְךָ חֹן עַל בֶּן אֲמָתֶךָ
כִּי לִישׁוּעָתְךָ קִוִּיתִי אֲדֹנָי.
## 
## 
## בצרותי וקורותי: (579)
בְּצָרוֹתַי וְקוֹרוֹתַי אֶל אֵל אֶשָּׂא עֵינַי
וּמִמּוֹקְשִׁי בְּמַר נַפְשִׁי אֶקְרָא שׁוֹכֵן מְעוֹנַי
וְאִם אִירָא מִצָּרָה יְשִׁיבוּנִי רַעְיוֹנַי
מִמֵּצַר וְגַם בַּצַּר לְכָה קַוֵּה אֶל יְיָ
חֲזַק וְיַאֲמֵץ לִבֶּךָ וְקַוֵּה אֶל יְיָ
## 
## 
## 
## 
יַד יֶשְׁעֲךָ לֹא קָצְרָה אֵל מִפְּדוּת עַמְּךָ
כִּי עִמְּךָ הַחֶסֶד וְהַרְבֵּה פְּדוּת בְּעַצְמְךָ
וְאִם לֹא לָנוּ יְיָ תֵּן כָּבוֹד לִשְׁמֶךָ
לְחַם אֶת לוֹחֲמַי וּשְׁפָךְ עֲלֵיהֶם אֶת זַעְמֶךָ
וּלְעַמְּךָ לְנַחֲלָתְךָ זְכֹר רַחֲמֶיךָ יְיָ
## 
## 
## 
## 
הֲמָמַנִי פְּרִיץ חַיּוֹת וְשִׁבַּר אֶת עַצְמוֹתַי
וְחֶטְאִי הִסְגִּירַנִי בְּיָדוֹ וְרֹב אַשְׁמוֹתַי
וְנִלְאֵיתִי וְלֹא אוּכַל נְשֹׁא מוּסַר כְּלִמּוֹתַי
לְבַשׁ נָא בִּגְדֵי נָקָם לִנְקֹם אֶת נִקְמוֹתַי
וּגְעַר בְּשׂוֹטְנַי וְיִכְלוּ מִגַּעֲרָתְךָ יְיָ
## 
## 
## 
## 
וַחֲזִיר יַעַר סָעַר עָלַי לַהֲפִיצֵנִי
וּכְדֹב שַׁכּוּל אָחַז בְּעָרְפִּי וַיְפַצְפְּצֵנִי
פְּדֵנִי מִיַּד רָשָׁע וּמִיָּד נָבָל פְּצֵנִי
וּמֵרֶשֶׁת זוּ טָמַן לִי חִנָּם חַלְּצֵנִי
וּבְעֵת אַפְּךָ עֲשֵׂה בּוֹ לְמַעַן שִׁמְךָ יְיָ
## 
## 
## 
## 
דְּרַשְׁתִּיךָ מִמֵּצַר וְהַקְשִׁיבָה לְקוֹל שַׁוְעִי
כִּי אַתָּה צוּר מַחְסִי וּמְצוּדָתִי וְסַלְעִי
כִּי אֵשֵׁב בַּחֹשֶׁךְ אַתָּה אוֹרִי וְיִשְׁעִי
רְאֵה כִּי אָרְבוּ לְנַפְשִׁי זֵדִים וְשָׂמְחוּ בְּצַלְעִי
וּבְךָ חָסִיתִי כִּי טוֹב לַחֲסוֹת בַּיְּיָ
## 
## 
## 
## 
הַחֲזֵק מָגֵן וְצִנָּה אֵל קוּמָה לְעֶזְרָתִי
וְהָרֵק לִקְרַאת רוֹדְפַי חֲנִית וְעוּרָה לִקְרָאתִי
וְאַל נָא תַּעֲמֹד בְּרָחוֹק לִי לְעִתּוֹת צָרָתִי
וְיוֹם אָגוּר תִּגְרַת צַר פְּדֵנִי מִמְּגוּרָתִי 
וּרְאֵה כִּי לִישׁוּעָתְךָ קִוִּיתִי יְיָ
## 
## 
## 
## 
בְּרֶשֶׁת טָמְנוּ רְשָׁעִים אֵל תִּלְכֹּד אֶת רַגְלָם
וּפִתְאוֹם הָבֵא עֲלֵיהֶם יוֹם רָעָה לְהַפִּילָם
לְמַעַן יֵדְעוּ עֹצֶם יָדְךָ עַמִּים כֻּלָּם
וְלִירֵאֶיךָ תִּתֵּן בְּרִית שָׁלוֹם עַד עוֹלָם
וּבְנָפוּל אוֹיְבֵי יְיָ יְתַנּוּ צִדְקוֹת יְיָ
## 
## 
## 
## 
חִזְקִי וּמְנַת חֶלְקִי פְּדֵנִי מִבּוֹר שְׁאוֹנָם
יוֹם מִשְׁנֶה שִׁבָּרוֹן תִּשְׁבֹּר מַטֵּה גְּאוֹנָם
וְהַצְמִיתֵם בְּרָעָתָם וְהָשֵׁב עֲלֵיהֶם אוֹנָם
וְהָכִינָה אֵיד לְצַלְעָם וִיהִי רָעֵב אוֹנָם
וְיוֹם תִּרְאֶינָה עֵינַי שׂוֹשׂ אָשִׂישׂ בַּיְּיָ.
## 
## 
## בשם יי אדמות: (582)
בְּשֵׁם אֲדֹנָי אֵל עוֹלָם
## 
בְּשֵׁם אֲדֹנָי אֲדָמוֹת וּמְרוֹמוֹת נִקְרָאוּ
אוֹרוֹת וּמַזָּרוֹת עַל פִּיו יָצְאוּ וָבָאוּ
אֱלֹהֵי קֶדֶם צִוָּה וְנִבְרָאוּ
וַיַּעֲמִידֵם לָעַד לְעוֹלָם
## 
בְּשֵׁם אֲדֹנָי בִּנְיְנֵי עוֹלָם הוּקָמוּ
בַּחוּנֵי זְבֻל הוּרְמוּ וּבַדֵּי שְׁאוֹל יִדָּמּוּ
בְּחָכְמָה עַל בְּלִימָה הוּשָׂמוּ
סְמוּכִים לָעַד לְעוֹלָם
## 
בְּשֵׁם אֲדֹנָי גֵּאוּת הַיָּם בְּגַאֲוָתוֹ חָסָם
גָּעֲשׁוּ לְכַסּוֹת הָאָרֶץ וּגְאוֹן אֲדֹנָי כִּסָּם
גַּלִּים דָּמְמוּ לִפְנֵי אֲדֹנָי אֲשֶׁר שָׂם
חוֹל גְּבוּל לַיָּם חָק עוֹלָם
## 
בְּשֵׁם אֲדֹנָי דָּאוּ צְפוּנִים מִתְּהוֹם רַבָּה
דָּם וּבָשָׂר מֵאֵשׁ וּבְהֵמָה רַבָּה
דִּמְיֹנוֹת מִשְׁתַּנּוֹת דּוֹר הֹלֵךְ וְדוֹר בָּא
וְהָאָרֶץ לְעוֹלָם
## 
בְּשֵׁם אֲדֹנָי הָשְׁלְמָה לָאָדָם כָּל חַיָּה
הִתְכַּחֲשׁוּ לוֹ אַרְיֵה וְלִוְיָתָן וְעָזְנִיָּה
הֵן לֹֹא בְחַיִל וְלֹא בְכֹחַ הָיָה
נָשִׂיא לָהֶם לְעוֹלָם
## 
בְּשֵׁם אֲדֹנָי וְלִכְבוֹדוֹ נָטַע גַּן וְזָרָע
וַיַּצְמַח לְמִתְחַכֵּם עֵץ דַּעַת טוֹב וָרָע
וְעֵץ הַחַיִּים אֲשֶׁר לֹא יוֹסִיף וְלֹא יִגְרָע
וְאָכַל וָחַי לְעֹלָם
## 
בְּשֵׁם אֲדֹנָי זֹרוּ דּוֹר הַמַּבּוּל מֵעֹבֵר וּמִשָּב
זְעוּמֵי מִגְדָּל וּסְדוֹם גֹּרְשׁוּ מִמּוֹשָׁב
זֶה אֵלִי לַמַּבּוּל יָשָׁב
וַיֵּשֶׁב אֲדֹנָי מֶלֶךְ לְעוֹלָם
## 
בְּשֵׁם אֲדֹנָי חֶבְרַת שְׁלֹשֶׁת אָבוֹת נִבְחָרִים
חוּט מְשֻׁלָּש מְמֻלָּא בְּאַרְבָּעָה טוּרִים
חֵן וְכָבוֹד וּנְבוּאָה מֻכְתָּרִים
וְהָיְתָה לָהֶם חָק עוֹלָם
## 
בְּשֵׁם אֲדֹנָי טְרוּפִים נִצְּלוּ מִפִּי אַרְיֵה
טוּב טַעַם לִמְּדָם בְּאָמְרָם מַה שְּׁמוֹ וְאַיֵּה
טוֹב שֶׁתֹּאמְרוּ אֱלֹהֵי אָבוֹת אֶהְיֶה
זֶה שְׁמִי לְעֹלָם
## 
בְּשֵׁם אֲדֹנָי יַם סוּף וְהַיַּרְדֵּן הֻסַּג גְּבוּלָם
יָרֵחַ וְשֶׁמֶשׁ עָמְדוּ בִזְבֻלָּם
יְלִידֵי הָעֲנָק אֵיךְ לֹֹא יָסוּר צִלָּם
הַגִּבֹּרִים אֲשֶּר מֵעוֹלָם
## 
בְּשֵׁם אֲדֹנָי כִּסֵּא כָבוֹד עַל כַּפֹּרֶת נוֹעַד
כַּבִּיר כֹּחַ לְפָנַי בִּישִׁימֹון צָעַד
כֵּן הִתְרֹצְצוּ וְהִתְפֹּצְצוּ הַרֲרֵי עַד
שַׁחוּ גִּבְעוֹת עוֹלָם
## 
בְּשֵׁם אֲדֹנָי לִהֲטָה הָרִים אֵשׁ נִתֶּכֶת
לְפִי דְבַר תִּשְׁבִּי בְּהַר הַכַּרְמֶל מְלַחֶכֶת
לְהֹדוֹת לַאדֹנָי בְּנֶפֶשׁ מִשְׁתַּפֶּכֶת
בָּרוּך אֲדֹנָי לְעוֹלָם
## 
בְּשֵׁם אֲדֹנָי מֶשֶׁךְ שְׁכִינָה אֶלֶף שָׁנִים נִמְשָׁך
מֵאוֹר הַנְּבוּאָה בְּעֵינֵי נְבִיאָיו לֹא חָשַׁךְ
מַלְכֻיּוֹת תֹּאבַדְנָה מֵאֱדוֹם וְשֵׁשַׁךְ
וֶאֱמֶת אֲדֹנָי לְעוֹלָם
## 
בְּשֵׁם אֲדֹנָי נִסְעֲדָה עֲדַת אֲרִיאֵל בְּבָבֶל
נִרְצָה עֲוֹנָהּ וְשָׁבָה עִם זְרֻבָּבֶל
נַפְשָׁהּ לֹא קָצְרָה בִּיבֹשׁ קָצִיר וְצִיץ נֹבֵל
וּדְבַר אֱלֹהֵינוּ יָקוּם לְעוֹלָם
## 
בְּשֵׁם אֲדֹנָי סָעֲדוּ לִבָּם מְחַכֵּי תְעוּדוֹת
שִׂבְּרוּ תַּנְחוּמֵי מַרְאוֹת אִישׁ חֲמֻדוֹת
סְתֻמֵי הַמַּלְאָךְ אֲשֶׁר גָּלָה סוֹדוֹת
וַיִּשָּׁבַע בְּחֵי הָעוֹלָם
## 
בְּשֵׁם אֲדֹנָי עֶבֶד עוֹלָם בִּטְחוֹנוֹ בְךָ יָשִׁית
עוֹדֶנּוּ מְיַחֵל וְלֹא יִתְיָאֵשׁ מִן הַחָפְשִׁית
עָם אֲשֶׁר בְּךָ הֶאֱמִינוּ מֵרֵאשִׁית
וְגַם בְּךָ יַאֲמִינוּ לְעוֹלָם
## 
בְּשֵׁם אֲדֹנָי פְּלֵיטַת שֵׂיוֹת בִּמְעֹנוֹת אֲרָיוֹת
פָּעֲרוּ פִיהֶם לְאָכְלָה וְהִיא מִתְהַלֶּכֶת בֵּין הַחַיּוֹת
פְּלָאֶיךָ יְסוֹבֲבֻהָ כְּמִגְדַּל תַּלְפִּיּוֹת
מֵעַתָּה וְעַד עוֹלָם
## 
בְּשֵׁם אֲדֹנָי צְפִירַת מִצְרַיִם וְכַשְׂדִּים רָאִיתִי
צְמִיתֻת פָּרַס וְיָוָן צָפִיתִי
צִדְקָתִי עָנְתָה בִּי כִּי בְךָ חָסִיתִי
אַל אֵבוֹשָׁה לְעוֹלָם
## 
בְּשֵׁם אֲדֹנָי קַמְתִּי מִתַּעֲנִיתִי וְאֶתְנַחֵם
קָרָאתִי חַנוּן אֲדֹנָי וְצַדִּיק וֵאלֹהֵינוּ מְרַחֵם
קָם דְּבָרוֹ כִּי נִשְּבַּע וְלֹא יִנָּחֵם
אַתָּה כֹהֵן לְעוֹלָם
## 
בְּשֵׁם אֲדֹנָי רָמַסְתִּי כְּפִירִים וְדֻבִּים
רַגְלַי דָּרְכוּ עַל שְׁחָלִים וְעַקְרַבִּים
רוֹמּוּ מְעַט וְאֵינָם וּמַצְדִּיקֵי הָרַבִּים
כַּכּוֹכָבִים לְעוֹלָם
## 
בְּשֵׁם אֲדֹנָי שָׁלוֹם תִּשְׁפֹּת לִשְׁלֹמֵי אֱמוּנָי
שְׁמַע קוֹל יְהוּדָה וְיַעֲבֹר מַלְכִּי לְפָנָי
שָׁלֵם תְּבִיאֶנּוּ וְנִרְאֶה אֶת פְּנֵי אֲדֹנָי
וְיָשַׁב שָׁם עַד עוֹלָם
## 
בְּשֵׁם אֲדֹנָי תְּשׁוּעַת עוֹלָמִים וּבִיאַת הַגֹּאֵל
יְחוֹלֲלוּ הָרְפָאִים וְיִפְנוּ דֶרֶךְ הַהַרְאֵל
לְהֹדוֹת וּלְבָרֵךְ יְיָ אֱלֹהֵי יִשְׂרָאֵל
מִן הָעוֹלָם וְעַד הָעוֹלָם.
## 
## 
## גזרי הלבבות: (588)
גִּזְרֵי הַלְּבָבוֹת הוֹמִים כַּיָּם לַאֲבִיהֶם
אוּלַי נִכְמְרוּ נִחוּמָיו עַד יָחֹן עֲלֵיהֶם
יֶחֶרְדוּ לְכֹבֶד עֻלָּם יָנוּדוּ כְּקָיִן
יָמֹדּוּ פְּאַת הָעוֹלָם מֵאַיִן לְאַיִן
כִּיתוֹמִים יְצַפּוּ כֻּלָּם מֵעַיִן לְעַיִן
וַיִּשְׁאַף עֲלֵיהֶם צַמִּים עַד רָפוּ יְדֵיהֶם
כִּי אַרְיֵה בְּחֶרְדַּת אֵימָיו רוֹדֵף אַחֲרֵיהֶם
## 
## 
## 
## 
הִתְאַפֵּק בְּצָרוֹת עֶלְיוֹן אֵיךְ תַּעֲמֹד בְּרָחוֹק
וַיְהִי יַעֲקֹב כִּלָּיוֹן וּלְמָשָׁל וְלִשְׂחוֹק
הָעוֹד אֵין לְבָנָיו פִּדְיוֹן אִם קִצָּם בְּלִי חֹק
## 
## 
## 
## 
שָׁפְלוּ לַעֲבָדִים רָמִים חָרְבוּ מִקְדְּשֵׁיהֶם
הִרְחִיק דָּר זְבוּל אֶת רַחֲמָיו מֵעַל אָהֳלֵיהֶם
## 
## 
## 
## 
וִיחַכּוּ לְצוּר מִשְׂגַּבָּם לָסִיר אֶת עֲנָנוֹ
כִּי לֹא מַעֲצַב קִיר לִבָּם יָכְלוּ הַצְּפִינוֹ
וּשְׁבוּעוֹת אֲשֶׁר הֵעִיד בָּם עֵד בֵּינָם וּבֵינוֹ
## 
## 
## 
## 
וּבְבֹר מַעְבְּדֵיהֶם שָׂמִים תַּחַת קָרְבְּנֵיהֶם
לִבָּם מַעֲלִים עִם דָּמָיו עַל אֵשׁ מוֹקְדֵיהֶם
## 
## 
## 
## 
דִּבַּרְתִּי נְאוּם הָאָדוֹן הָרוֹכֵב עֲרָבוֹת
נִשְׁבַּעְתִּי לְעַם הַנָּדוֹן לַהֲרִימוֹ בְּעָבוֹת
וּלְמָגֵן וְחֵץ עִם כִּידוֹן אֶהֱיֶה לוֹ לְרִבְבוֹת
## 
## 
## 
## 
הֲדַר וִיתֵת בְּנֵי הַקָּמִים וַהֲמוֹן מַחֲנֵיהֶם
עַד הָאֱלֹהִים בִּמְרוֹמָיו יָבוֹא דְּבַר שְׁנֵיהֶם
## 
## 
## 
## 
הִבָּדְלוּ אֲסִירֵי תִּקְוָה שׁוּבוֹ לַאֲרִיאֵל
הֵן תִּשְׁבִּי בְּעֹז וּבְגַאֲוָה שַׂמְתִּיהוּ לְגוֹאֵל
לִשְׁלֹחַ מְנַחֵם אִוָּה לֵב עוֹד אֵין לְהוֹאֵל
## 
## 
## 
## 
בַּעֲווֹן מִדְבְּרֵי הָעַמִּים יוֹם בָּא שֹׁד אֲלֵיהֶם
דְבָר מִי יָקוּם וּנְאוּמָיו מִמֶּנִּי וּמֵהֶם.
## 
## 
## 
## 
## היכל יי: (591)
הֵיכַל אֲדֹנָי וּמִקְדַּשׁ הֲדֹמוֹ –
גָּלָה כְבוֹדוֹ וְנִפְזַר עַמּוֹ,
וּמִמֶרְחַקִּים יִדְרְשׁוּ שְׁלוֹמוֹ
וְיִשְׁתַּחֲווּ לוֹ אִישׁ מִמְּקוֹמוֹ.
## 
## 
גּוֹלִים בְּמַעֲרָב בְּכוּשׁ וּמִצְרָיִם –
מְגַמַּת פְּנֵיהֶם יְרוּשָׁלָיִם,
אֶל אֲבִיהֶם אֲשֶׁר בַּשָּׁמָיִם,
לַעֲמֹד לְשָׁרְתוֹ וּלְבָרֵךְ בִּשְׁמוֹ.
## 
## 
אוֹבֵד בְּעֵילָם וְנִדָּח בְּשִׁנְעָר
לְדֶרֶךְ אַרְצוֹ פִּיהוּ יִפְעַר
מִבֵּין שִׁנֵּי זְאֵבֵי יָעַר
וּמִתּוֹךְ צַעַר יַחֲזִיק בְּתֻמּוֹ.
## 
## 
גָּלוּת צִיּוֹן אֲשֶר בִּסְפָרַד,
בַּעֲרָב מְפֻזָּר וּבֶאֱדוֹם מְפֹרָד –
לִפְאַת מִקְדָּשׁ יִתַּר וְיֵחֱרַד
לְבָבוֹ, כְּגָמוּל עֲלֵי אִמּוֹ.
## 
## 
שָׁפַךְ תְּפִלָּה – וְצוּר מִתְעַלֵּם,
וְשָׁמַע חֲרָפוֹת וַיְהִי כְאִלֵּם.
בְשׁוּב שְׁבוּת צִיּוֹן הָיָה כְּחוֹלֵם
ובַהֲקִיצוֹ – אֵין פּוֹתֵר חֲלוֹמוֹ!
## 
## 
מָתַי אֶקְרָא וְאַתָּה תִרְצֶה
וְאֶת‑מִשְׁפָּטִי לָאוֹר תּוֹצֵא,
וְיִוָּדַע – יוֹם תַּצִּיל וְתִפְצֶה –
אֱמֶת כִּי רוֹצֶה אֲדֹנָי בְּעַמּוֹ?
## 
## 
## חרדי לב: (592)
חֲרֵדֵי לֵב הִדַּחְתִּים מִנְּוֵהֶם וּמִשְׁכָּנָם
הִנְנִי שָׁב וְנִחַמְתִּים וְשִׂמַּחְתִּים מִיגוֹנָם
## 
## 
## 
## 
יְשׁוּרוּן מֵהַר הַמֹּר
בְּגִילַת וְרַנֵּן וּמִזְמוֹר
וְחֻקָּיו אַשְׁלִים וְאֶגְמֹר
לְבַשֵּׂר שְׁלוֹמָם וְלֵאמֹר
לְצִיּוֹן הִנֵּה הִנָּם
## 
## 
## 
## 
הַדְרַת נְדִיבִים וְחוֹבֵב
עַמִּים קְדֹשָׁיו תְּנוֹבֵב
וְגֶבֶר נְקֵבָה תְּסוֹבֵב
וְנִדְחֵי אֲפָסִים תְּשׁוֹבֵב
וּלְוִיִּים לְדוּכָנָם
## 
## 
## 
## 
וְעַד אָן בְּשִׁבְיוֹ תְּיַשֵּׁב
עַם אֶת רְגָעָיו יְחַשֵּׁב
שְׁמַע צַעֲקָתוֹ וְהַקְשֵׁב 
וַהֲדֹף מְשַׂנְּאָיו וְהָשֵׁב
עֲלֵיהֶם אֶת אוֹנָם
## 
## 
## 
## 
דְּוֵה לֵב אֲשֶׁר צַר הִכְנִיעַ
וּבִקְצֵה אֲרָצוֹת יָנִיעַ
תַּשְׁקִיט וְאוֹיְבָיו תַּרְשִׁיעַ
יִשְׁעוּ וְאֵין מוֹשִׁיעַ
אֶל יְיָ וְלֹא עָנָם
## 
## 
## 
## 
הֹמֶה בְּגָלוּת וְנִכְסָף 
לְבֵית קָדְשְׁךָ עוֹד יְאֻסַּף
וְלִפְנֵי הַדְּבִיר וְהַסַּף
יְנַגֵּן יַד יְדוּתוּן וְאָסָף
וּמְשׁוֹרְרִים עַל מְכוֹנָם 
רוֹמְמוֹת אֵל בִּגְרוֹנָם.
## 
## 
## יד מעללי: (594)
יַד מַעֲלָלַי תַּכְבִּיד כְּבָלָי
וְרֹעַ פְּעָלַי מֶנִּי וְאֵלָי
## 
מַה תִּשְׁתוֹחֲחִי נַפְשִׁי וַתֶּהֱמִי עָלָי
## 
הַבְלֵי נְעוּרִים בְּלִבִּי קְשׁוּרִים
וְשֹׁכְנֵי קְבָרִים אֵינָם זְכוּרִים
## 
כְּהֶמְיַת נְבָלָי וְהַבְלֵי הֲבָלַי
## 
וּמֶה לְנִשְׁמָתִי עַל אַדְמָתִי
אַךְ כְּלִמָּתִי כְּפִי אַשְּמָתִי
## 
וְכֵן מַהֲלָלַי לְפִי מַעֲלָלָי
## 
דֹרְשָׁה תַאֲוָה וְנֹטְשָׁה תִקְוָה
הַיּוֹם רָוָה וּמָחָר דָּוָה
## 
וְהַיּוֹם אַחְלַי וּמָחָר אַלֲלָי
## 
הֲלֹא אִם שְׁבִילֵךְ יִישַׁר לְפֹעֲלֵךְ
יְהִי שׂכַר פָּעְלֵךְ כְּיַד הַמֶּלֶךְ
וְאֵין מִשְׁאָלַי לִפְנֵי כֵלָי.
## 
## 
## ידעו הבנים: (595)
יֵדְעוּ הַבָּנִים הַשּׁוֹבָבִים
כִּי יְמִינְךָ פְּשׁוּטָה לְקַבֵּל שָׁבִים
וְכִי אֵין זוּלָתְךָ רוֹכֵב עָבִים
אֱלֹהֵי יִשְׂרָאֵל יֹשֵׁב הַכְּרֻבִים
## 
## 
## 
## 
הַאֻמְנָם כִּסְאוֹ כְּרוּבִים וְחַיּוֹת
וְהֵן לֹא יְכַלְכְּלוּהוּ מְרוֹמֵי עֲלִיּוֹת
אַךְ כַּאֲשֶׁר נִמְצָא בְּלֵב וּכְלָיוֹת
כֵּן בֵּין שְׁנֵי כְּרוּבִים שׁוֹכֵן לִהְיוֹת
עֲבָדָיו הַקְּרֵבִים אֵלָיו קְרוֹבִים
## 
## 
## 
## 
וְעֵת רָצוֹן שִׁכְנוֹ כְּרוּבִים תְּאוֹמִים
וְעֵת זַעַף סְבִיבָיו שְׂרָפִים וְאֵימִים
וְעֵת רָחֳקוֹ רְכוּבָיו חַיּוֹת רְתוּמִים
וְעֵת יָדִין כִּסְאוֹ עַתִּיק יוֹמִים 
וְעֵת יָרוּץ דְּבָרוֹ רְכוּבוֹ עָבִים
## 
## 
## 
## 
דּוֹרְשָׁיו אָז דָּרְשׁוּ אֱלֹהִים חַיִּים
וְכָל עוֹזְבָיו נִפְתּוּ בְּהַבְלֵי פְּתָיִים
הֲיֵשׁ בָּם מַגְשִׁימִים בְּהַבְלֵי הַגּוֹיִים
וְאִם מִבִּלְעָדָיו עֲנָנִים נְחוּיִים
וְאִם הַשָּׁמַיִם יִתְּנוּ רְבִבִים
## 
## 
הַפּוֹקֵד עָווֹן וְהַסּוֹלֵחַ
אַשְׁרֵי אִישׁ בִּשְׁמוֹ לְבַד בּוֹטֵחַ
צֵל מֵחֹם שֶׁמֶשׁ וְקֹר יָרֵחַ
אוֹמֵר לַחֶרֶס וְלֹא זוֹרֵחַ
מְסַדֵּר כּוֹכָבִים וּמַעֲרִיב עַרְבִים.
## 
## 
## יום צר: (597)
יוֹם צַר עָלַי יָצוּר ­‑ / אֵלֶיךָ אָשׁוּבָה
וְאֶשָּׂא שִׁמְךָ בִּקְרָב / מְקוֹם חַיִל וּמֶרְכָּבָה.
אֵל נְקָמוֹת הוֹפִיעַ / וְעֶזְרָת מִצַּר הָבָה,
אַל תִּרְחַק מִמֶּנִּי, / כִּי צָרָה קְרוֹבָה!
## 
הַלְעוֹלָמִים יִזְנַח / עַם נוֹקֵשׁ בַּעֲוֹנָיו?
חָלְפוּ יָמָיו וְשָׁנָיו ‑ / אַךְ לֹא חָלְפוּ יְגוֹנָיו.
כְּנָגוּעַ גֵּרַשְתּוֹ / וְשַׂמְתּוֹ מִחוּץ לְמַחֲנָיו,
יוֹחִיל מַרְפֵּא בְּכָל‑יוֹם / וְנִגְעוֹ עומֵד בְּעֵינָיו.
וְנִהַגְתּוֹ בִכְבֵדוּת / בְּיָם גָּלוּת וּשְׁאוֹנָיו,
הַיּוֹם כַּמָּה שָׁנִים / אֲפָפוּהוּ מֵי זְדוֹנָיו –
וְעַד הֵנָּה לֹא נִתְּקוּ / רַגְלָיו לֶחָרָבָה!
## 
וּמַה כֹּחִי כִּי אֲיַחֵל / וְעַד מָתַי וְעַד אָנָה?
אֲקַוֶה יוֹם אַחַר יוֹם / וְשָׁנָה אַחֲרֵי שָׁנָה –
וּמַכָּתִי נֶאֱמָנָה / צָרַעַת נוֹשָׁנָה,
וְהוֶֹה לִקְרַאת הוֶֹה / עָלַי הָיוּ כֻלָּנָה.
רְעֵה אֶת‑צֹאן הַהֲרֵגָה / אֲשֶׁר הִצַּבְתָּ לְבַדָּנָה
מְקַוִּים לְשָׁלוֹם – וְאֵין טוֹב / וְתוֹחַלְתָם נִכְזָבָה.
## 
דָּוָה בְּאַלְמְנוֹת חַיּוּת / בְּלִי גֵרוּשִׁין גְּרוּשָׁה,
נָדְדָה מִפְּנֵי חֲרָבוֹת / וּמִפְּנֵי חֶרֶב לְטוּשָׁה,
נֶחֱשֶׁלֶת וְכוֹשֶׁלֶת / וּלְפִי חֶרֶב חֲלוּשָׁה,
בְּמוֹטוֹת מַס וְעֹל חָמָס / בִּידֵי אֲמָתָהּ כְּבוּשָה,
חוּסָה עַל עִיר מִבְצָר / וְהַפְּלֵטָה הָאֲנוּשָׁה –
וְתֵרֶא זֹאת אוֹיַבְתִּי / וּתְכַסֶּהָ בּוּשָׁה,
וְלִי יִקָרֵא דְרוּשָׁה, / עִיר לֹא נֶעֱזָבָה.
## 
הִנֵּה בְּנֵי תְמִימֶיךָ / מְיַחֲלִים נִחוּמֶיךָ,
יָחִילוּ לְזַעֲמְךָ / וְיוֹחִילוּ לְרַחֲמֶיךָ.
נְצֹר עוֹלֲלוֹת כַּרְמֶךָ / מֵאַנְשֵׁי חֶרְמֶךָ
וּמַהֵר לְמִתְקוֹמֵמֶיךָ / שְׁנַת שִׁלּוּמֶיךָ,
וְהַשְקֵף מִשָּׁמַיִם / לַנִקְרָאִים בִּשְׁמֶךָ!
הֲשִיבֵנוּ, אֲדֹנָי, אֵלֶיךָ וְנָשׁוּבָה.
## 
## 
## יוני גאיות: (599)
יוֹנֵי גֵאָיוֹת / הוֹמוֹת בְּפַחְדָּן,
גָּלָה מַחְמַדָּן / וְנִקְלָה נִכְבַּדָּן.
יִתְרָן וְחֶמְדָּן – / לְיִתְרָן וְחֶמְדָּן,
לְהֶרֶג וְאַבְדָּן / הֻצְּבוּ לְבַדָּן.
זֶה אֶלֶף שָׁנִים / צְנִינִים בְּצִדָּן,
כִּי לְדִינָן אֵין דָּן / וְיִסְפְּרוּ כָל חֶלְדָּן
עִדָּנִין וְעִדָּן / וּפְלַג עִדָּן.
## 
## 
הָחְשְׁכוּ נִשְׁפֵיהֶם / וְדֹעֲכוּ רִשְׁפֵּיהֶם
וְרָפוּ כַנְפֵיהֶם – / וְקַלּוּ רוֹדְפֵיהֶם,
וְנֹעֲרוּ כַפֵּיהֶם / מִכְּבוֹד כַּסְפֵּיהֶם
וּבַאֲשֶׁר אַפְאֵיהֶם / תַּנִּים שׁוֹאֲפֵיהֶם.
עֲרָב לִנְשִׂיאֵיהֶם, / אֱדוֹם לְאַלּוּפֵיהֶם,
וּמֶשֶׁךְ וּפְלֶשֶׁת / נָתְנוּ עַל פִּיהֶם –
וְנִבְדְּלוּ הֵם לְבַדָּן / וְאֵין עוֹזֵר כְּנֶגְדָּן.
## 
## 
וּנְבָיוֹת וְכוּשִׁים / רָדוּ בַחֲמוּשִׁים
וְהִנִּיחוּם רְטוּשִׁים, / בְּכָל פִּנָּה נְטוּשִׁים.
גְּדוֹלֵיהֶם דְּרוּשִׁים / וּבָתֵיהֶם בְּלוּשִׁים
וְנָשִׁים וַאֲנָשִׁים / בְּכָל רֶגַע עֲנוּשִׁים.
וּמֵרֹב הַכְּחָשִׁים / דְּלָקוּם נְחָשִׁים
וְהִנִּיחוּם חֲבוּשִׁים / וּבוּשָׁה מְלֻבָּשִׁים –
נְתוּנָה עַל מַדָּן / כְּמוֹ עוֹרָן וְעִדָּן.
## 
## 
דִּבְרֵי הַיָּמִים / נִפְתְּרוּ לַחֲכָמִים –
וְקִצִּים נַעֲלָמִים / סְתוּמִים וַחֲתוּמִים,
וְאֵין נְבִיאִים וְחוֹזִים / וְאֵין אוּרִים וְתֻמִּים,
וְצֶדֶק עוֹלָמִים / נֶחֱלַף בִּקְסָמִים.
וּבְנוֹת מְלָכִים / שְׁפָחוֹת לָעַמִּים,
פָּרְקוּ הַנְּזָמִים / וְזָרְקוּ הַבְּשָׂמִים –
וְעַבְדָּן יִתְעַדָּן / בְּקִנְמוֹנָן וְנִרְדָּן.
## 
## 
הַעֲבֵר טַבַּעְתָּם / מֵעַל יַד גַּעְתָּם
וּמֵעַל רֹאשׁ קֵדָר – / אֶת פְּאֵר מִגְבַּעְתָּם,
וְאוֹהֲבֵי מַפַּלְתָּם – / הַשְׁקֵם קֻבַּעְתָּם.
וְגַלֵּה קֵץ נֶחְתָּם / וְהָאֵר אוֹר נֶעְתָּם
וְדִגְלְךָ הָרֵם עַל / דִּגְלֵי מִשְׁמַעְתָּם,
וּמַחֲנֵה כֹהֲנֶיךָ / תְּנָה בְּתוֹךְ אַרְבַּעְתָּם –
וְיַצִּיעוּ מַרְבַדָּן / מִבְּאֵר שֶׁבַע וְעַד דָּן.
## 
## 
## יוסד האדמה: (602)
יֹסֵד הָאֲדָמָה וּמַצִּיב גְּבוּלֶיהָ
וְשָׂם זֹהַר בְּחַמָּה להָאֵר מַאֲפֵלֶיהָ
הַמֵּאִיר לָאָרֶץ וְלַדָּרִים עָלֶיהָ
## 
הָאֵל הַבּוֹנֶה בַשַּׁחַק מַעֲלוֹתָיו
וּמַחְלִיף וּמְשַׁנֶּה זְמַנָּיו עַל בְּרִיּוֹתָיו
אֲשֶׁר קַדְמוֹן יְכֻנֶּה כִּי הַכֹּל תֹּלְדוֹתָיו
וּמִי יְכַחֵשׁ וְהִנֵּה לְמוּל עֵינָיו עֵדוֹתָיו
וְעָצְמָתוֹ גְלוּיָה וַאֲנַחְנוּ פְּעָלֶיהָ
## 
וּמִי יְסַפֵּר גָּדְלוֹ וְעֶצֶם נוֹרְאוֹתָיו
וְיִמְצָא עֶרֶךְ לוֹ וְיַשִּׂיג אֶת נִפְלְאוֹתָיו
וּמָקוֹם לֹא יְכִילוֹ וְהוּא מֵכִיל פְּעֻלּוֹתָיו
בַּכֹּל שָׁת שְׁבִילוֹ לְהַרְאוֹת עֹז גְּבוּרוֹתָיו
וְכָל פְּעֻלָּה מַה לּוֹ וְאֵת כָּל מַהֲלָלֶיהָ
## 
דְּבִיר קָדְשְׁךָ תְּקוֹמֵם וְהָשֵׁב אֶת כֹּהֲנֵינוּ
וְקַרְנֵנוּ תְרוֹמֵם וְקוּמָה צוּר לְדִינֵנוּ
וְאוֹיְבֵנוּ תְהֻמֵּם לְמַלֹּאת שִׁיר לְשׁוֹנֵנוּ
וּבְנֵה עִיר צִיּוֹן וְנַחֵם אֶת אֲבֵלֶיהָ
## 
הָשֵׁב לִי שְׂשׂוֹנִי כְּמֵאָז צוּר יְשׁוּעָתִי
וְהָסֵר אֶת יְגוֹנִי וְאַל תֶּחֱרַשׁ לְדִמְעָתִי
וַעֲבֹר עַל עֲוֹנִי וְאַל תֵּפֶן לְאַשְׁמָתִי
וְסֻכָּה נֹפֶלֶת חִישׁ תִּפְרֹשׂ צְלָלֶיהָ.
## 
## 
## יערוני רעיוני: (604)
## 
יְעִירוּנִי רַעְיוֹנַי / וְסוֹד לִבִּי וּמִשְׁאָלוֹ
הֲגוֹת דִּבְרֵי תַחֲנוּנָי / בְּזִמְרַת אֵל וּמַהֲלָלוֹ,
וְלֹא אֶתֵּן שְׁנָת לְעֵינָי / חֲצוֹת לַיְלָה בִּגְלָלוֹ,
לַחֲזוֹת בְּנֹעַם אֲדֹנָי / וּלְבַקֵּר בְּהֵיכָלוֹ.
## 
## 
הֱקִיצוֹתִי וַאֲחַשֵׁב: / מִי הוּא אֲשֶׁר הֱקִיצָנִי?
וְהִנֵּה קָדוֹשׁ יוֹשֵׁב / תְּהִלּוֹתָיו הֱאִיצָנִי,
וְנָתַן בְּאָזְנַי קֶשֶׁב / וְחִזְּקַנִי וְאִמְּצַנִי,
וְכָל עוֹד רוּחִי הָשֵׁב / אֲבָרֵךְ אֲשֶׁר יְעָצָנִי –
צוּר אֲשֶׁר הַנְּשָׁמָה לוֹ / וְהַגְּוִײַָּה מִפְעָלוֹ.
## 
## 
וָאֶתְפַּלֵּל לְפָנָיו / וּבִתְפִלָּה אֶתְעַנָּג,
וּבָקְעוּ דְמָעַי עֲנָנָיו / וּמָתְקוּ מִצּוּף וּפַנָּג,
וְגָבַהּ לִבִּי בְּעֵינָיו / בְּעֵת נָמַס כַּדּוֹנָג,
כְּעֶבֶד לִפְנֵי אֲדוֹנָיו / מִפַּחְדּוֹ יִתְמוֹגָג –
וְכִי יִזְכֹּר מַחְמַלּוֹ / יִנְשֶׁה אֶת כָּל עֲמָלוֹ.
## 
## 
דֹּם, לַיִל, וְהִכָּבֵד / וְאַחֵר, שַׁחַר, מִבּוֹא,
עַד יִתְרַצֶּה עֶבֶד / בְּתַחֲנוּנָיו אֶל רַבּוֹ,
וְיִשְׁפֹּךְ דַּם לֵב וְכָבֵד / וְיַגִּיד נִגְעֵי לִבּוֹ,
וְיִתְיַחֵד הָעוֹבֵד / עִם הַמֶּלֶךְ בִּמְסִבּוֹ –
וְיָשִׁיר וְיִשָּׂא מְשָׁלוֹ / לְשֵׁם דִּגְלוֹ וּמִגְדָּלוֹ.
## 
## 
הִנֵּה עֶבֶד עֲבָדִים / לִפְנֵי מֶלֶךְ מְלָכִים
עוֹמֵד, וְיָדָיו כְּבֵדִים / וּדְמָעָיו נֶהֱלָכִים.
לְךָ יְצוּרָיו נֶעֱבָדִים / בְּעוֹד חַיָּיו נִמְשָׁכִים,
וְכָל אֵבָרָיו מוֹדִים / וּמִתְוַדִּים וּמְבָרְכִים –
סְלַח לְרֹעַ מַעֲלָלוֹ / אֲשֶׁר כַּחוֹל מִשְׁקָלוֹ.
## 
## 
## יצו האל: (606)
יְצַו הָאֵל לְדַל שׁוֹאֵל וְיִהְיוּ דְלָתָיו פְּתוּחוֹת
הֲמוֹן שִׂיחוֹ בְּמַר רוּחוֹ לְאֵל אֱלוֹהֵי הָרוּחוֹת
אֲשֶׁר יִקְרָא בְּעֵת יִירָא מִשְׁפָּטִים וְתוֹכֵחוֹת
לַיְיָ אֱלֹהֵינוּ הָרַחֲמִים  וְהַסְּלִחוֹת
## 
## 
## 
## 
הֲיִמְצָא חֵן בְּעֵין בּוֹחֵן כְּלָיוֹת אִישׁ מְלֵא מִרְמָה
אֲשֶׁר חוֹלַל וְהִתְגּוֹלַל בְּדָם עָווֹן וּמֵי אַשְׁמָה
וְסוֹף סִבְרוֹ בְּבֵית קִבְרוֹ יְצוּעַ גּוּשׁ וְסוּת רִמָּה
וְיִתְגַּבַּר לְלֹא דָּבָר וְיִשְׂמַח וּבַל יֵדַע מָה
וְכִי יִכְסֹף יְקָר לֶאֱסֹף וְלֹא יֵדַע לְמִי וּלְמָה
וְיִשְׁכַּח יוֹם בְּלִי פִּדְיוֹם יְהִי קוֹדֵר בְּלֹא חַמָּה
יוֹם מְגִלּוֹת נִפְתָּחוֹת וְיִזָּכְרוּ נִשְׁכָּחוֹת
## 
## 
## 
## 
וְאֵיךְ יִגְבַּר אֲשֶׁר חֻבַּר בְּמֵי טִפָּה וְדַם נִדָּה
אֲשֶׁר נֶחְשָׁב כְּגֵר תּוֹשָׁב וְיֵלֵךְ לוֹ בְּלֹא חֶמְדָּה
וּמַטְעַמָּיו וְגַם מֵימָיו וְקֵץ יָמָיו בְּמוֹ מִדָּה
וְאֵין רֶגַע בְּלִי נֶגַע וְלֹא פֶּגַע בְּלֹא חֲרָדָה
וְאֵין תָּמִים בְּלִי דָּמִים וְאֵין אִישׁ מִשְּׁאוֹל נִפְדָּה
אֲבָל נִרְצָה וְחֵן מָצָא אֲשֶׁר חָטָא וְהִתְוַדָּה
וְקִדֵּם שִׁיר וְתִשְׁבָּחוֹת מְקוֹם קָרְבָּן וּמִזְבְּחֹת
## 
## 
## 
## 
דּוֹרֵךְ עֹז אֲשֶׁר יָעוֹז בְּמַעֲלָתוֹ וּמֶרְכָּבוֹ
וְשָׂם כִּסְלוֹ יְמֵי הֶבְלוֹ בְּרֹב חֵילוֹ וּבִזְהָבוֹ
הֲלֹא יִזְכֹּר זְמַן יַעְכֹּר הֲדַר גָּבְהוּ וּמַצָּבוֹ
וְאֵיךְ יִשְׁכַּח אֲשֶׁר יוּכַח בְּמַכְאוֹב עַל מִשְׁכָּבוֹ
בְּעֵת יִדְאַב וְגַם יִכְאַב וְאֵין מַרְפֵּא לְמַכְאוֹבוֹ
וְעֵת יָמֵשׁ מְאוֹר שֶׁמֶשׁ וְאֵין הָדָר לְכוֹכָבוֹ
וְסָבְבוּ בַּשּׁוּק אֲנָחוֹת מִשְׁפָּחוֹת מִשְׁפָּחוֹת
## 
## 
## 
## 
הֲדַר תֵּבֵל כְּצִיץ נוֹבֵל וְאַחֲרִיתָהּ בְּאֵר שַׁחַת
לְבַד לֵב תָּם לְאֵל נֶחְתָּם וְהוּא מִפְּנֵי שְׁמוֹ נִחָת
וְעֹל יִסְבֹּל וְלֹא יִבֹּל וְלֹא יָקוֹץ בְּתוֹכַחַת
וּמִמּוֹקְשׁוֹ תְּהִי נַפְשׁוֹ כְּמוֹ שִׁפְחָה בּוֹרַחַת
וְתִתְנַשֵּׂא עֲדֵי כִּסֵּא וְתָסוּר מִשְּׁאוֹל תָּחַת
וְגוּף נֶעֱזָב כְּמוֹ אַכְזָב וְכָאֵזוֹר אֲשֶׁר נִשְׁחָת
תְּמוּנוֹת תָּאֳרוֹ נִמְחוֹת וְהֵם עַל כֵּס מְפֻתָּחוֹת.
## 
## 
## יצורים וצפון: (609)
יְצוּרִים וּצְפוֹן חוּבָם כְּחֹמֶר בִּימִינֶךָ 
רוּחַ חַדֵּשׁ בְּקִרְבָּם לְהַשִּׂיג אֶת רְצוֹנְךָ
וְעֵת קָרְאָם תִּרְצֶה בָּם וְיִמְצְאוּ חֵן בְּעֵינֶיךָ
תָּכִין לִבָּם תַּקְשִׁיב אָזְנֶךָ
## 
## 
## 
## 
הַמְעַט לִי עֲווֹן נֹעַר וְעוֹד לֹא הִטֶּהָרְתִּי
וּשְׁגִיאוֹת לֵב נִבְעַר אֲשֶׁר אַחֲרָיו נָהַרְתִּי
וְגָלוּת וְחַיֵּי צַעַר בִּגְלָלָם נִמְהַרְתִּי
וּמָוֶת כִּזְאֵב יַעַר לְפָנַי וְלֹא נִזְהַרְתִּי
וְזַדְתִּי וְלֹא נִזְכַּרְתִּי יוֹם עָמְדִי לְפָנֶיךָ
## 
## 
## 
## 
וַיְהִי לִי לֵב סוֹרֵר אַחֲרֵי בִּצְעוֹ נוֹטֶה
וְעֵין לֹא תִּתְגּוֹרֵר וְתִזְנֶה עָלַי וְתִשְׂטֶה
וְאֹזֶן לֹא תִּתְעוֹרֵר כִּי אִם לְדִבְרֵי חוֹטֵא
וְיָד תֶּאֱהַב לְהִשְׂתָּרֵר וּפֶה בִּנְבָלָה בּוֹטֶה
וְאֵיכָכָה אֶתְבָּרֵר וְאֵיךְ אֶעֱמֹד בְּדִינְךָ
## 
## 
## 
## 
דָּם וּבָשָׂר אֵיךְ יֵצֵא שָׁלֵם מִתּוֹךְ לַבָּה 
וְאִם אַתָּה לֹא תִּפְצֶה וְתַפְלִיא לַעֲשׂוֹת סִבָּה
מֵאַיִן תִּמָּצֵא סְלִיחָה לְאַשְׁמָה רַבָּה
מוֹכֵר בְּעוֹלָם יוֹצֵא אֶת הָעוֹלָם הַבָּא
וּבַמֶּה זֶה יִתְרַצֶּה וְיָפִיק תַּחֲנוּנֶיךָ
## 
## 
## 
## 
הַעְתֵּר יָהּ לְמַעְתִּיר לְךָ לֵילֵי שִׁמּוּרָיו
וְאֶת בֵּית קָדְשְׁךָ הִכְתִּיר לְכַפֵּר בּוֹ כִּפּוּרָיו
פָּנֶיךָ אַל תַּסְתִּיר לְהַצִּילוֹ מִמְּגוּרָיו
וּפִסַּת יָד תַּתִּיר לִהְיוֹת בְּבֵיתְךָ מְגוּרָיו
בְּשׁוֹכְנֵי מִשְׁכָּנֶיךָ וְאוֹכְלֵי שֻׁלְחָנְךָ
## 
## 
## ירושלים האנחי: (612)
יְרוּשָׁלַיִם הֵאָנְחִי וְדִמְעֵךְ צִיּוֹן נַסְּכִי
כִּי בָּנַיִךְ לְזִכְרוֹנֵךְ עֵינָם לֹא תַּעְצֹר בֶּכִי
תִּשְׁכַּח יְמִינִי עִיר תְּהִלָּה לָעַד אִם אֶשְׁכָּחֵכִי
תִּדְבַּק לְשׁוֹנִי לְחִכִּי אִם לֹא אֶזְכְּרֵכִי
הִנֵּה חֲטָאַי גֵּרְשׁוּנִי מִתּוֹךְ חֶדֶר הוֹרָתִי
וְכָלְתָה אֵלַי הָרָעָה מֵעִם אָבִי בְּחַטָּאתִי
וְאָחִי עִם בֶּן אֲמָתִי לָקְחוּ לָהֶם בְּכוֹרָתִי
נַפְשִׁי עֲלֵי זֹאת לִפְנֵי צוּר בְּתַחֲנוּנִים תִּשְׁתַּפְּכִי
## 
## 
## 
## 
וּתְנִי לְחָיַיִךְ לְמוֹרְטִים וְאַל תִּמְנְעִי מֵרוֹק פָּנִים
אוּלַי בִּכְבֵדוּת יְגוֹנִים יֵקַלּוּ הַזֵּידוֹנִים
וִהְיִי אָחוֹת לַתַּנִּים וְרַעְיָה לִבְנוֹת יְעֵנִים
וְכַלַּיִל לִבֵּךְ שִׁתִי וְקַדְרוּת לִבְשִׁי וְאַט לֵכִי
## 
## 
## 
## 
דֹּמִי לֵאלֹהִים כִּי לֹא לָנֶצַח יִשְׁכַּח אֶבְיוֹן
כִּי לֹא יִפְנֶה רַק לְחַסְדּוֹ לְבִלְתִּי יַעֲשֶׂה כִּלָּיוֹן
עַד בּוֹא הָעֵת לְיִשְׂרָאֵל וְיִתֵּן יִשְׁעָם מִצִּיּוֹן 
וּמִבּוֹר גָּלוּת בַּעֲבוֹתוֹת הָאַהֲבָה תִּמָּשְׁכִי 
## 
## 
הָאֵל אַל תִּקְצֹף עַד מְאֹד וְאַל לָעַד עָוֹן תִּזְכֹּר
קַנֵּא לְצִיּוֹן וְאַל תּוֹסִיף שְׁאֵרִית עַמְּךָ עוֹד לִמְכֹּר
וְדָבָר עַל לֵב נַחֲלָתְךָ וְלֹא יוֹסֵף צָר בָּהּ לַעְכֹּר
וְתִהְיֶה לַבֹּקֶר רִנָּה אֵם לְעֶרֶב יָלִין בֶּכִי
## 
## 
## ישן אל תרדם: (614)
יָשֵׁן, אַל תֵּרָדַם / וַעֲזֹב הִתְלַהְלְהֶךָ
הַרְחֵק דַּרְכֵי אָדָם / וְשׁוּר דַרְכֵי גְבֹהֶיךָ
וְרוּץ לַעֲבֹד צוּר קָדָם / כְרוּץ כּוֹכְבֵי נְגֹהֶיךָ.
דֵי לָךְ, מַה‑ לְךָ נִרְדָּם? / קוּם, קְרָא אֶל‑ אֱלֹהֶיךָ!
## 
הָקֵץ לִרְאוֹת שָׁמָיו / וְאֶת‑ מַעֲשֵׂה אֵצְבְּעוֹתָיו
וְהַבֵּט אָהֳלֵי מְרוֹמָיו / תְּלוּיִם בִּזְרוֹעוֹתָיו,
וְכוֹכָבִים חוֹתָמָיו‑ / פִּתּוּחֵי טַבְּעוֹתָיו,
וּפְחַד מִפְּנֵי אֵימָיו / וְיַחֵל אֶת‑ יְשׁוּעוֹתָיו,
פֶּן זְמָן יַגְבִּיהֶךָ / וְרָם לְבָבְךָ בְּגָבְהֶךָ.
## 
וְצֵא בַּחֲצוֹת הַלֵּילוֹת / בְּעִקְבֵי אַנְשֵׁי שֵׁמוֹת,
אֲשֶׁר בִלְשׁוֹנַם תְּהִלּוֹת / וְאֵין תּוֹכָם תֹּך וּמִרְמוֹת,
לֵילוֹתֵיהֶם תְּפִלּוֹת / וִימוֹתֵיהֶם צוֹמוֹת,
לָאֵל בְּלִבָּם מְסִלּוֹת / וְלָהֶם בְּכִסְאוֹ מְקוֹמוֹת
דַּרְכָּם – סֻלָּם לַעֲלוֹת / עַד אֲדֹנָי אֱלֹהֶיךָ.
## 
דְּמָעוֹת תַּזִּיל עֵינְךָ / וְתִתְחָרֵט עַל פְּשָׁעִים,
וְהִתְחַנֵּן לְמוּל קוֹנְךָ / וְאַל תִּתְחַר בַּמְּרֵעִים,
וְהַשְׁפֵל מְאֹד אֶת‑ גְּאוֹנְךָ / וְקַח הַטּוֹב כִּי נָעִים.
כַּבֵּד אֵל מַהוֹנְךָ / לְעֵת יַעֲלוּ מוֹשִׁיעִים
וְיִשׂאוּ קוֹל הֲמוֹנְךָ: / הִכּוֹן לִקְרַאת אֱלֹהֶיךָ!
## 
דַּלִּים – עָפָר יְסוֹדָם / הַחָכְמָה מֵאָיִן?
וּמוֹתַר הָאָדָם / מִן‑ הַבְּהֵמָה אָיִן‑
רַק לִרְאוֹת צוּר כְּבוֹדָם, / רְאוּת לֵב לֹא רְאוּת עָיִן,
וּמוֹצָא מַעְיְנֵי סוֹדָם / הַטּוֹבִים מִיָּיִן,
כִּי כֵן, בָּשָׂר וָדָם / תִּמְצָא אֶת‑ אֱלֹהֶיךָ!
## 
יָהּ, אֶהְיֶה אֲשֶׁר אֶהְיֶה, / אֲשֶׁר כָּל‑ חֶפְצוֹ פָּעָל,
הַמֵּמִית וּמְחַיֶּה / מוֹרִיד שְׁאוֹל וַיַּעַל,
עֲמֹד לְמִשְׁפָּטוֹ וֶחְיֵה / וַעֲזֹב מֶרֶד וּמָעַל
לֵאמֹר “מָתַי וְאַיֵּה / וּמַה‑ לְמַטָּה וּמַה‑ לְמָעַל?”
וְאוּלָם תָּמִים תִּהְיֶה / עִם אֲדֹנָי אֱלֹהֶיךָ!
## 
## 
## ישן מתי: (616)
יָשֵׁן מָתַי תָּקִיץ מֵחֵשֶׁק נִשְׁפֶּךָ 
הֲלֹא תֵּדַע כִּי נוֹגְשִׂים מְאוֹד אָצִים לְהָדְפְךָ
רַב מִמְּךָ הַדֶּרֶךְ וּבוֹ יִרְפֶּה תָּקְפְּךָ
מָתַי תָּכִין צֵדָה אֲשֶׁר תִּשָּׂא בְּכַפֶּךָ
אַל תִּתֵּן שֵׁנָה לְעֵינֶיךָ וּתְנוּמָה לְעַפְעַפֶּיךָ
## 
## 
## 
## 
הֱקִיצוֹתִי וְחָרַדְתִּי וּבִעֲתַתְנִי הַחֲרָדָה
מֵאֵימָתְךָ צוּרִי וּמֵחֶרְדַּת הַקְּפָדָה
בְּזָכְרִי רֹב הַדֶּרֶךְ וַאֲשֶׁר אֵין לִי צֵידָה 
אֲזַי צִירִים אֲחָזוּנִי כְּצִירֵי יוֹלֵדָה
אֱלֹהַי כְּמִפְעָלִי אַל תָּמוֹד בְּרֹב קִצְפְּךָ
## 
## 
## 
## 
וּמָה תִּתְאוֹנֵן אָדָם בְּכָל עֵת תּוֹסִיף יְגוֹנִים
וּמִיּוֹם אֶל יוֹם תִּמְשֹׁךְ בְּחַבְלֵי הַשָּׁוְא עֲווֹנִים
וְעַל זְרוֹעֲךָ חוֹתַם חֵטְא וְאֵיךְ תַּרְבֶּה תַּחֲנוּנִים
הֲלֹא הַמּוֹדֶה וְעוֹזֵב הוּא יְרֻחָם מִמְּעוֹנִים
קְרַע לִבְּךָ וְלֹא בִּגְדְּךָ וּשְׁבֹר גִּיד עָרְפְּךָ
## 
## 
דַּלּוֹתִי מִמַּעֲשִׂים וְלֹא מָצָאתִי מַעֲנֶה
לְהָשִׁיב עַל תּוֹכַחְתִּי וְלַעֲרֹךְ מִלִּים לִפְנֵי
שַׁדַּי וְאֵיךְ יוּכַל יְצִיר חֹמֶר נִגַּשׂ וְנַעֲנֶה
לְפָנֶיךָ דֵּי לַעֲרֹךְ וּמָחָר בְּקֶבֶר יַחֲנֶה
אָנָּא צֹר מֵעָלָיו יָשָׁב נָא אַפְּךָ.
## 
## 
## ישרים דורשי: (618)
יְשָׁרִים דּוֹרְשֵׁי נֹפֶשׁ אֲשֶׁר עָבְרוּ חֲרוֹנֶיךָ
עֲלֵיהֶם וּבְטִיט וְרֶפֶשׁ טָבְעוּ בְּיָם מוֹנֶיךָ
מִמְּךָ מְיַחֲלִים חֹפֶשׁ עֶדְיָם בְּאוֹר פָּנֶיךָ
תִּיקַר נַפְשִׁי וְנֶפֶשׁ עֲבָדֶיךָ בְּעֵינֶיךָ
## 
## 
## 
## 
הֵקִיצוּ מִשְּׁנָתָם חֲרֵדִים בְּמַעַל עֲווֹנָם
לְהִתְוַדּוֹת מְשׁוּגָתָם וּזְדוֹנוֹת מַצְפּוּנָם
לָבְשׁוּ אֵימִים סוּתָם וּפְחָדִים בִּשְׁאוֹנָם
וּמִן הַקּוֹרוֹת אוֹתָם רוֹמְמוֹת אֵל בִּגְרוֹנָם
וּמִבֹּשֶׁת עֲלוּמָתָם צוּר הַסְתֵּר פָּנֶיךָ
## 
## 
## 
## 
וּמֵאֹפֶל צַר יְצִיקֵם חָשְׁכוּ כּוֹכְבֵי אוֹרָם
וַחֲמָתוֹ תַּדְלִיקֵם בְּתוֹךְ חֶבֶל מַאֲסָרָם
הוֹפִיעָה וְהִנָּקֵם מֵאוֹיְבֵיהֶם וְצָרָם
וּמֵחֲטָאֵיהֶם תְּרִיקֵם וּמַלֵּא דֵּי מַחֲסוֹרָם
יִרְוְיֻן דֶּשֶׁן וְתַשְׁקֵם מִנַּחַל עֲדָנֶיךָ
## 
## 
## 
## 
דְּגָלֶיךָ יֶחְסָיוּ בְּצֵל כְּנָפֶיךָ יִרְגְּעוּ
בְּאָהָלְךָ יִשְׁלָיוּ וְשֶׁפַע טוֹב יִשְׂבְּעוּ
יְקָרְבוּ וְיֶאֱתָיוּ לִמְקוֹם דַּרְכּוֹ תָּעוּ
צוּר כִּי בְּךָ חָסָיוּ לְבַד בְּךָ אֵל נוֹשְׁעוּ
רְעֵם בְּזִיז כְּבוֹדְךָ וְהָיוּ בְּאוֹכְלֵי שֻׁלְחָנְךָ
## 
## 
## 
## 
הָרִימָה פְּעָמֵינוּ וַחֲבוּשׁ מַכְאוֹבֵינוּ
תִּמְרַח שְׁחִין חֳלָיֵנוּ בְּךָ נִמְצָא צָרְיֵנוּ
תְּחַלֵּץ נַפְשׁוֹתֵינוּ וּמִדֶּחִי רַגְלֵינוּ
וְתָבוּס אֶת שׂוֹטְנֵינוּ מְחַץ קָדְקֹד קָמֵינוּ
אֱלֹהִים הֲשִׁיבֵנוּ וְהָאֵר פָּנֶיךָ
## 
## 
## לך אדר: (620)
לְךָ אֲדֹנָי הַגְּדֻלָּה
## 
לְךָ אֵדֶר וִיקָר וְאוֹרָה בְּלִי יָמֵשׁ
תְּהִלָּתְךָ לְהֹדוֹת בֹּקֶר וָרָמֶשׁ
אַתָּה הֲכִינוֹתָ מָאוֹר וָשָׁמֶשׁ
לְךָ יוֹם אַף לְךָ לָיְלָה
## 
לְךָ נֹגְנִים הֲמֻלּוֹת שְׂרָפִים בְּהִגָּיוֹן
וְדָרֵי מַטָּה יְשֹׁרֲרוּ בְשִׁגָּיוֹן
אַף לְךָ יְשֻׁלָּם נֶדֶר אֱלֹהִים בְּצִיּוֹן
לְךָ דֻּמִיָּה תְהִלָּה
## 
לְךָ יְעִידוּן בְּרוּאֵי תֵבֵל דֹּרְכֵי מַסְלוּל שְׁבִילָךְ
הוֹדַעְתָּם בְּכִשְׁרוֹן מַעֲשֵׂה מִפְעָלָךְ
כָּל הָאָרֶץ יִשְׁתַּחֲווּ לְךָ וִיזַמְּרוּ לָךְ
יְזַמְּרוּ שִׁמְךָ סֶלָה
## 
לְךָ יִירָאוּךָ יְצוּרֵי אֲדָמָה בְּקוּמְךָ לַעֲרֹץ עַם כְּמֵהִים
וּלְהַחֲיוֹת רוּחַ שְׁפָלִים אֲשֶׁר פְּנֵי אֵל רֹאִים
לְכוּ וּרְאוּ מִפְעֲלוֹת אֱלֹהִים
נוֹרָא עֲלִילָה
## 
לְךָ הַנְּשָׁמוֹת מְיַחֲדוֹת בְּעוֹדָם בְּתוֹךְ גֵּו כִּי אַתָּה מְעוֹדְדָם
וּבְעֵת צֵאתָם מִן הַגּוּף יִשְׁכַּב וְיֵרָדַם
וְגַם רוּחַ בְּנֵי הָאָדָם
הָעֹלָה הִיא לְמַעְלָה
## 
לְךָ דָּרֵי אֲדָמָה הַבְּנוּיִם מֵאַרְבַּע יְסוֹדוֹת
תַּתִּיכֶם כֶּחָלָב וְכַגְּבִינָה תַּקְפִּיאֵם בְּבֵית הַפְּקֻדּוֹת
וְתֹכֶן מִנְיָן שַׂמְתָּ עֶצֶם לְעֻמַּת עַצְמָם נִצְמָדוֹת
וַיִקְרַם עֲלֵיהֶם עוֹר מִלְמַעְלָה
## 
לְךָ הַמַּמְלָכָה מֶלֶךְ יוֹשֵׁב עַל כִּסֵּא דִין לִשְׁפֹּט יְצוּרִים
וּמַשְׂכִּילִים יַזְהִירוּ כְּזֹהַר הָרָקִיעַ וּמְאוֹרִים
וְיֹאמְרוּ בַּשָּׁמַיִם הֵכִין כִּסְאוֹ בְּמַאֲמָרִים
וּמַלְכוּתוֹ בַּכָּל מָשָׁלָה.
## 
## 
## מה יתרון: (622)
מָה יִתְרוֹן לָאָדָם בַּעֲמָלוֹ וּבִכְבוֹדוֹ
בַּהֶבֶל הִצָּמְדוֹ וּבַחֹשֶׁךְ הִפָּרְדוֹ
תְּמוֹל בּוֹאוֹ וּלְמָחָר רִכְבּוֹ מוּכָן נֶגְדּוֹ
מָה קָרוֹב יוֹם אֵידוֹ מִיּוֹם כְּבוֹדוֹ וְהוֹדוּ
וְיוֹם הַמָּוֶת מִיּוֹם הִוָּלְדוֹ
## 
## 
## 
## 
קֶרֶץ עַל יְצִיר קֹרַץ מֵעָפָר אֲסִיר יִצְרוֹ
יְצִיר חֹמֶר וּמָה תַּעֲשֶׂה הֲיֹאמַר חֹמֶר לְיוֹצְרוֹ
סָר מֵעָפָר לֶעָפָר זֶה חֶדְרוֹ וְזֶה קִבְרוֹ
קְצִיר מָוֶת כִּי בָּשַׁל לֹא יִתְאַחֵר קוֹצְרוֹ
וְאֵין מָגֵן יוֹם מְגִנָּה וּמָה סִבְרוֹ בְּיוֹם שִׁבְרוֹ
וְלֹא יִסְגֹּר הוֹן בַּעֲדוֹ וְהוֹד לֹא יִהְיֶה סִתְרוֹ
## 
## 
## 
## 
וְאָח לֹא יִגְאָלֶנּוּ וְדֹדוֹ אוֹ בֶן דֹּדוֹ
## 
## 
## 
## 
בְּחַיָּיו נֶחֱשַׁב כַּמֵּת בְּטֶרֶם בּוֹא מְהוּמָתוֹ 
כָּל אָדָם לָאֲדָמָה וְלִשְׁמֵי רוּם נִשְׁמָתוֹ
וְאִישׁ יִישַׁן שְׁנַת עוֹלָם הֲיִיקַץ מִתְּנוּמָתוֹ 
אֵידוֹ לְנֶגְדּוֹ אוֹרֵב וְרִכְבּוֹ מִלְּעֻמָּתוֹ
בַּיּוֹם תֻּשְׁלַךְ לָאָרֶץ מְרֵרָתוֹ וְצַמָּתוֹ
וְאֵין רַק טֹהַר פְּעָלָיו מִתֵּבֵל תְּרוּמָתוֹ
וּבַמֶּה יוּכַל לְהָסִיר אֶת מוּסַר כְּלִמָּתוֹ
## 
## 
## 
## 
אֲשֶׁר בֶּעָפָר יְסוֹדוֹ וְעָפָר שׁוֹכֵן בְּעוֹדוֹ
## 
## 
## 
## 
יוֹצֵר רוּחַ אָדָם יָפִיץ עַנְנֵי זַעְפּוֹ 
לְבִלְתִּי יָבוֹא בְּמִשְׁפַּט עִם כָּל יְצוּרֵי כַּפּוֹ
כִּי מָה אָדָם לִסְבֹּל וּלְהָכִיל אֶת קִצְפּוֹ
אַךְ הוּא רַחוּם יְכַפֵּר לַאֲשֶׁר נְשָׁמָה בְּאַפּוֹ
וְלֹא יָעִיר כָּל חֲמָתוֹ וְהִרְבָּה לְהָשִׁיב אַפּוֹ
וְטַל אוֹרוֹתָיו יוֹרִיד לְכַבּוֹת שְׁבִיבֵי קִצְפּוֹ
## 
## 
וְיוֹם לְמִשְׁפָּט יַעֲמִידוֹ יִתֵּן עָלָיו הוֹדוֹ.
## 
## 
## נפשי אם: (625)
נַפְשִׁי אִם לְבָבִי תִּפְדִּי מִמַּכָּה טְרִיָּה
חֶסֶד הָאֱלֹהִים קַוִּי יִהְיֶה לָךְ רְטִיָּה
## 
## 
## 
## 
יִוָּדַע לְעֵינֵךְ נַפְשִׁי מָה בֶּצַע בְּדָמֵךְ
כִּי חִיַּבְתְּ הַיּוֹם רֹאשִׁי לַמֶּלֶךְ בְּשׂוּמֵךְ 
נַפְשֵׁךְ מֵעֲבוֹדָה חָפְשִׁי וַתִנְשִׁי מְקוֹמֵךְ
אֶקְרָאֵךְ וְאַתְּ מִנֶּגְדִּי דּוֹמָה כַּצְּבִיָּה
שׁוֹאָתֵךְ וְעִתּוֹת שַׁלְוִי תֶּאֶרְבִי לְבִיָּא
## 
## 
## 
## 
הַרְפִּי מִנְּדוֹדֵךְ הַרְפִּי פֶּן תִּהְיִי טְרוּפָה
וּבְיוֹמֵךְ הֲיִי וּבְנִשְׁפִּי כַּשִּׁפְחָה חֲרוּפָה
וּבְעֵין מַחְשָׁבֵךְ צַפִּי אֶל חָלְיֵךְ תְּרוּפָה
מִיּוֹם הַנְּדֹד רַב פַּחְדִּי גָּדְלָה הָאֲנִיָּה
וּכְצִפּוֹר בְּרוּחַ אַוִּי מִיָּד הַנְּטוּיָה
## 
## 
## 
## 
וּדְעִי לָךְ הַיֵּשׁ תּוֹחֶלֶת מָה תַּעֲנֶה לְשׁוֹנֵךְ
יוֹם תִּהְיִי כְּבַת נִבְהֶלֶת יוֹם יִגָּל קְלוֹנֵךְ
עַתָּה מַהֲרִי עַל דֶּלֶת עִמְדִי מוּל אֲדוֹנֵךְ
וּמְעִיל תֹּם וְצֶדֶק תַּעְדִּי בִּהְיוֹתֵךְ שְׁבוּיָה
וּכְמוֹ נוּן מְנַשֶּׁה לֵוִי בֵּינוֹנִית תְּלוּיָה
## 
## 
## 
## 
דִּמְעִי יַעֲרֹף כְּעָבִים עַל עַם הָאֱלֹהִים
מֻשְׁלָכִים לְבַד כַּעֲשָׂבִים אַרְזֵי הַגְּבוֹהִים
אֵיכָה נִרְמְסוּ כּוֹכָבִים כּוֹכְבֵי הַנְּגוֹהִים 
וַעֲלֵיהֶם יְמוֹתֵי חֶלְדִּי נַפְשִׁי הָעֲנִיָּה
תָּהִים וּבְחַדְרֵי גֵּוִי סֹעֲרָה כָּאֳנִיָּה
## 
## 
הָשֵׁב הָאֱלֹהִים כַּנְּךָ אֶל חֶדֶר דְּבִירְךָ
גַּם תַּאֲמִיר כְּמֵאָז בִּנְךָ כַּאֲשֶׁר הֶאֱמִירְךָ
וּקְרָא שׁוּב לְךָ לִמְעוֹנְךָ כִּי אִתִּי שְׂכָרְךָ
וּבְרִיתִי לְיַעֲקֹב עַבְדִּי אֶל בַּת הַשְּׁבוּיָה
אֶזְכֹּר עֵת בְּאַרְמוֹן נָוִי תִּקְרָא הַלְלוּיָהּ.
## 
## 
## רחמיך שאלתי: (627)
רַחֲמֶיךָ שָׁאַלְתִּי וְכָלוּ לְיֶשְׁעֲךָ עֵינַי
וְזָחַלְתִּי וְנִבְהַלְתִּי וְנִבְהָלוּ רַעְיוֹנַי
בְּזָכְרִי אֲשֶׁר נוֹאַלְתִּי וְחַטֹּאתַי וּזְדוֹנַי
וְעַל כֵּן הִתְנַפַּלְתִּי וְקָרַבְתִּי בְּתַחֲנוּנַי
וְיוֹם רָצוֹן הוֹאַלְתִּי אוּלַי יִשָּׂא פָּנַי
הִנֵּה נָא הוֹאַלְתִּי לְדַבֵּר אֶל אֲדֹנָי
## 
## 
## 
## 
נַפְשִׁי אִוִּיתִיךָ וְרוּחִי לְךָ שׁוֹאֶפֶת
וְנֶגְדִּי שִׁוִּיתִיךָ לְמוּל עֵינַי טוֹטֶפֶת
וְיוֹם צַר קִוִּיתִיךָ בְּעַיִן לְךָ דּוֹלֶפֶת
לְעֻמָּתִי מְצָאתִיךָ זְרוֹעַ עֹז נֶחְשֶׂפֶת
חוּשָׁה כִּי קְרָאתִיךָ בְּנֶפֶשׁ לְךָ נִכְסֶפֶת
מֵשִׁיב שַׁי תַּחֲנוּנַי הַמּוּשָׁב לַאֲדוֹנַי
## 
## 
## 
## 
וְשַׁעֲשׁוּעַי בְּבֵית שִׁבְיִי בֵּאלֹהֵי יְשׁוּעָתִי
מַעֲלֶה תְּעָלָה לְחָלְיִי וְיִדָּרֵשׁ לְשַׁוְעָתִי 
מַעֲבִיר קָשְׁיִי וּמִרְיִי וּמוֹחֶה אֶת רִשְׁעָתִי
יָשִׂים בְּנֹאדוֹ בִּכְיִי וְאַל יֶחֱרַשׁ לְדִמְעָתִי
וְרָאֹה יִרְאֶה בְּעָנְיִי וְאַל אֶרְאֶה בְּרָעָתִי
וְיִפֶן בְּרַחֲמִים וְיִמְחֶה דִּמְעָה מֵעַל פָּנַי
## 
## 
## 
## 
דְּרַשְׁתִּיךָ בְּמַחְשָׁבִי מְצָאתִיךָ בִּשְׂעִפִּי
וְשִׁחַרְתִּיךָ עַרְבִּי לֵילִי וְשַׁחֲרִי וְנִשְׁפִּי
מֵעִיר רַעְיוֹן לִבִּי וּבַל אֶחֱשֹׂךְ אִמְרֵי פִּי
וּמַקְרִיב דָּמִי וְחֶלְבִּי וּפוֹרֵשׂ לְךָ אֶת כַּפִּי
כָל עוֹד נִשְׁמָתִי בִי וְרוּחַ אֱלוֹהַּ בְּאַפִּי
וְאֵי זֶה מֵאֵת רוּחִי עָבַר רוּחַ אֲדֹנַי
## 
## 
דַּל עַל פִּתְחֲךָ שׁוֹאֵל לְבַקֵּשׁ רַחֲמִים נוֹאַל
אֵיכָכָה יִגָּאֵל וּבְחַטֹּאתָיו מְגֹאָל
דִּבְרָתוֹ שָׂם אֶל אֵל וְכָל מִשְׁאָלָיו יִשְׁאַל
יֹאמַר צִדְקִי מֵאֵל וּמִלָּתוֹ שׂוּמָה לְאַל
הֲיֶשׁ לוֹ בִּלְתְּךָ גּוֹאֵל וּמִי זֶה אוֹתוֹ יִגְאָל
לְמִי מִשְׁפַּט הַגְּאֻלָּה בִּלְתִּי לַאֲדוֹנַי.
## 
## 
## רצה רנת: (629)
רְצֵה רִנַּת מִתְיַחֲדִים וְתִהְיֶה לְמִנְחָה חֲשׁוּבָה
אֲמוּרָה בְּקוֹל מַחֲמַדִּים וּבְעֵט אַהֲבָה כְּתוּבָה
יוֹם בְּבֵית אֵל נוֹעָדִים לְהוֹדוֹת אַנְשֵׁי מְשׁוּבָה
וְיֹאמְרוּ אִישׁ אֶל אָחִיו נִתְּנָה רֹאשׁ וְנָשׁוּבָה
## 
## 
## 
## 
נִטְעֵי שָׁוְא נָטְעוּ וְגָדַל עֲווֹנָם מִנְּשֹׁא
בְּדֶרֶךְ כְּסִילוּת תָּעוּ וְלִמְאוֹד הִסְכִּילוּ עֲשׂוֹ
וְעַד הֵן לֹא נִכְנָעוּ וּמַעֲשֵׂיהֶם נִלְאוּ נְשֹׁא
וְיִצְרָם הֱסִיתָם בְּנַפְשָׁם וַיִּרְדְּפֵם עַד חוֹבָה
## 
## 
## 
## 
הֲיִצְטַדְּקוּ לְפָנֶיךָ מְלֵאֵי מְחִתָּה וּבוּשָׁה
גְּרוּשִׁים מִלְּפָנֶיךָ וְהָיוּ לְאוֹיְבִים יְרֻשָּׁה 
שְׂבֵעִים בִּזְיוֹנְךָ וְנַפְשָׁם יְבֵשָׁה
וְרָחַק מֵהֶם עוֹזֵר וְהָיְתָה צָרָה קְרוֹבָה
## 
## 
## 
## 
עֲדִי נְעוּרִים הוֹרִידוּ וְחֶלְיוֹ הִתְנַצְּלוּ
וְעֹל רְצוֹנְךָ הִכְבִּידוּ וְאָמְנָם בּוֹ נִגְאֲלוּ
וּמַהֲלָלְךָ הִגִּידוּ וְעָלָיו הִתְהַלְּלוּ
וְכָל יוֹם בְּדָתְךָ יְשִׂיחוּן אֲשֶׁר מִנִּי יָם רְחָבָה
## 
## 
יְמֵי רָצוֹן הִקִּיפוּ וּרְצוֹנְךָ דָּרְשׁוּ
וְשַׂלְמַת שָׁוְא הֶחֱלִיפוּ וְרָחֲצוּ וְהִתְקַדְּשׁוּ
וְלִקְרֹא לְךָ הוֹסִיפוּ וְאַחֲרֵי כֵן נִגְּשׁוּ
אֶל גִּנַּת חֲסָדֶיךָ בְּרַחֲמִים מָלְאָה תְּנוּבָה
## 
## 
עֲבָדִים לְךָ יִתְחַנְּנוּ אוֹת לְנֶגְדָּם שָׂמוּךָ
בְּטוּב שִׁמְךָ יִתְרוֹנְנוּ בְּמִלִּים לֹא עֲמָמוּךָ
חֲסָדֶיךָ יִתְבּוֹנְנוּ וּבִתְחִנָּה יְקַדְּמוּךָ
אַךְ מִמְּרוֹמְךָ תְּבַשְּׂרֵם לְפָנַי הִנֵּה כְּתוּבָה.
## 
## 
## שארית יוסף: (632)
שְׁאֵרִית יוֹסֵף יְיַחֲלוּן קֵץ פְּלָאוֹת
וְיוֹחֵר הַמּוֹעֵד וְחֶזְיוֹנֵי נְבוּאוֹת
צֹעֲקִים בְּלַחַץ צָר לְהָעִיר הַצְּבָאוֹת
אוּלַי יֶחֱנַן אֲדֹנָי אֱלֹהֵי צְבָאוֹת
## 
שְׁאֵרִית יוֹסֵף הֶעֱבִידוּם אֲדֹנִים
עֲבֹדַת הָעֲבָדִים בְּפֶרֶךְ וּזְדוֹנִים
אֲסוּרִים בְּמַאֲסָרִים אָבוֹת וְגַם בָּנִים
וּבְקַרְסֵי אֲסוּרִים בָּאוֹת לֻלָאוֹת
## 
שְׁאֵרִית יוֹסֵף וְאוֹיְבֵיהֶם פְּלִילִים
נֹתְשִׁים אֶת שָׁרְשָׁם וְאֶת פִּרְיָם אֹכְלִים
עַד נִשְׁאֲרוּ שְׁדֵמוֹת כְּמוֹ לֶקֶט שִׂבֳּלִים
צֹמְחוֹת הָרֵקוֹת וְנִבְלָעוֹת מְלֵאוֹת
## 
שְׁאֵרִית יוֹסֵף דַּעַת אֵל מְבַקְּשִׁים
וּבְעֵת צָרָתָם לְבֵית קָדְשׁוֹ חָשִׁים
וְלַחֲסוֹת בְּצִלּוֹ וְעוֹד רַחֲמָיו דֹּרְשִׁים
וְאָז צֹרֵר וּמַשְׂטִין יִפְּלוּ לְמַשּׂוּאוֹת
## 
שְׁאֵרִית יוֹסֵף הָעֲתִידִים לִזְמָן
אֲשֶׁר נִבְּאוּ נְבִיאִים פְּדוּת עַם לֹא אַלְמָן
לְמַעַן אֲדֹנָי אֲשֶׁר נֶאֱמָן
לָכֵן חַסְדּוֹ מְקַוִּים בַּחֲזוֹת נוָֹראֹות.
## 
## 
## חלק ג': 
## יקר יום: (641)
יְקָר יוֹם הַשַּׁבָּת תַּגְדִּיל בִּבְרִית שָׁלוֹם וְחַיִּים
וְקִדַּשְׁתּוֹ וִיהִי מַבְדִּיל בֵּין יִשְׂרָאֵל לַגּוֹיִים
הָאוֹמְרִים אַךְ דְּבַר לָשׁוֹן לְדַמּוֹת יְמֵיהֶם לְיוֹם קָדְשִׁי
אֱדוֹם מִקֶּדֶם לְיוֹם רִאשׁוֹן עֲרָב מֵאָחוֹר לְיוֹם שִׁשִּׁי
תַּעְתּוּעַ קֵדָר וְדִישׁוֹן אֵיךְ בַּעֲלֵי הָאֱמֶת יַשִּׁיא
## 
## 
## 
## 
יְדַמּוּ עִדִּים לָעֲדָיִים וְהַמֵּתִים אֶל הַחַיִּים
וּמָה לִשְׁכֵנַי הַמְּבַקְּשִׁים לַעֲלוֹת לְכִסֵּא מַמְלָכָה
מְנוּחַת אֱלוֹהִים וַאֲנָשִׁים וְשָׁם צִוָּה אֶת הַבְּרָכָה
תְּחִלָּה לְמִקְרָאֵי קָדָשִׁים מִימֵי בְּרֵאשִׁית נִמְשְׁכָה
## 
## 
## 
## 
פְּרִי מִצְוָתוֹ עֵץ חַיִּים בְּצִלּוֹ נִחְיֶה בַּגּוֹיִים
## 
## 
## 
## 
דְּגוּלָה לְשִׁמְךָ מְכַהֶנֶת וְשִׁמְךָ בְּיָדָהּ לְמִשְׁעֶנֶת
הָיְתָה בְּחֵיקְךָ מְקֻנֶּנֶת וְעַל שֻׁלְחָנְךָ מְרַנֶּנֶת
שָׂבְעָה בַּמָּן מְעֻדֶּנֶת וְעוֹד הוֹתִירָה צִנְצֶנֶת
## 
## 
מוּדַעַת זֹאת בָּאִיִּים וַיֵּצֵא לָהּ שֵׁם בַּגּוֹיִים
## 
## 
הוֹסֵף אֵל יָדְךָ שֵׁנִית לְחַדֵּשׁ מַמְלָכָה קַדְמוֹנִית
לַהוֹלֶכֶת קְדוֹרַנִּית פְּזוּרָה שְׂמָאלִית וִימָנִית
וְתֵבוֹשׁ עֲרָבִית וִיוָנִית וְהָשֵׁב כְּהֻנָּה אַהֲרֹנִית
## 
## 
יִתְקַדַּשׁ בְּמַחֲנֵה לְוִיִּים שִׁמְךָ הַמְּחֻלָּל בַּגּוֹיִים.
## 
## 
## על אהבתך: (643)
עַל אֲהָבַתְךָ אֶשְׁתֶּה גְּבִיעִי שָׁלוֹם לְךָ שָׁלוֹם יוֹם הַשְּׁבִיעִי
שֵׁשֶׁת יְמֵי מַעֲשֶׂה לְךָ כַּעֲבָדִים
אִם אֶעֱבֹד בָּהֶם אֶשְׂבַּע נְדוּדִים
כֻּלָּם בְּעֵינַי הֵם יָמִים אֲחָדִים
מֵאַהֲבָתִי בְּךָ יוֹם שַׁעֲשׁוּעִי
## 
## 
## 
## 
אֵצֵא בְּיוֹם רִאשׁוֹן לַעֲשׂוֹת מְלָאכָה
לַעֲרֹךְ לְיוֹם שַׁבָּת הַמַּעֲרָכָה
כִּי הָאֱלוֹהִים שָׁם שָׂם הַבְּרָכָה 
אַתָּה לְבַד חֶלְקִי מִכָּל יְגִיעִי
## 
## 
## 
## 
מָאוֹר לְיוֹם קָדְשִׁי מֵאוֹר קְדֹשִׁי
שֶׁמֶשׁ וְכוֹכָבִים קִנְּאוּ לְשִׁמְשִׁי
מָה לִי לְיוֹם שֵׁנִי אוֹ לַשְּׁלִישִׁי
יַסְתִּיר מְאוֹרוֹתָיו יוֹם הָרְבִיעִי
## 
## 
## 
## 
אֶשְׁמַע מְבַשֵּׂר טוֹב מִיּוֹם חֲמִישִׁי
כִּי מָחֳרָת יִהְיֶה נֹפֶשׁ לְנַפְשִׁי
בֹּקֶר לְעַבְדוּתִי עֶרֶב לְחָפְשִׁי
קָרוּא אֱלֵי שֻׁלְחַן מַלְכִּי וְרוֹעִי
## 
## 
## 
## 
אֶמְצָא בְּיוֹם שִׁשִּׁי נַפְשִׁי שְׂמֵחָה
כִּי קָרְבָה אֵלַי עֵת הַמְּנוּחָה
אִם נָע וְנָד אֵלֵךְ לִמְצֹא רְוָחָה
עֶרֶב וְאֶשְׁכַּח כָּל נוֹדִי וְנוֹעִי
## 
## 
מָה נַעֲמָה לִי עֵת בֵּין הַשְּׁמָשׁוֹת
לִרְאוֹת פְּנֵי שַׁבָּת פָּנִים חֲדָשׁוֹת
בּוֹאוּ בְּתַפּוּחִים הַרְבּוּ אֲשִׁישׁוֹת
זֶה יוֹם מְנוּחִי זֶה דּוֹדִי וְרֵעִי.
## 
## 
## יום שבתון: (645)
יוֹם שַׁבָּתוֹן אֵין לִשְׁכֹּחַ
זִכְרוֹ כְּרֵיחַ הַנִּיחוֹחַ
יוֹנָה מָצְאָה בּוֹ מָנוֹחַ
וְשָׁם יָנוּחוּ יְגִיעֵי כֹחַ
## 
## 
## 
## 
הַיּוֹם נִכְבָּד לִבְנֵי אֱמוּנִים
זְהִירִים לְשָׁמְרוֹ אָבוֹת וּבָנִים
חָקוּק בִּשְׁנֵי לוּחוֹת אֲבָנִים 
מֵרֹב אוֹנִים וְאַמִּיץ כֹּחַ
## 
## 
## 
## 
וּמִתּוֹךְ עֲרָפֶל הֵאִיר אֹפֶל
וְעַל עָב הֵרִים יוֹשְׁבֵי שֵׁפֶל
וּמִגְּדַל צָרִי אֶרְאֶה נוֹפֵל
אַךְ אָנוֹכִי מָלֵאתִי כּוֹחַ
## 
## 
## 
## 
דְּרֹךְ בַּנַּעַל אוֹיְבִים וְצָרִים
וְגַם הַמְעֵד קַרְסֻלֵּי זָרִים
וְאָז יַעֲנוּ לְךָ עַמִּי בְּשִׁירִים
אֵל הַמְהַלֵּךְ עַל כַּנְפֵי רוּחַ
## 
## 
הָעָם אֲשֶׁר נָע וְכַצֹּאן תָּעָה
זְכָר לוֹ וּפְקֹד בְּרִית וּשְׁבוּעָה
לְבַל יַעֲבָר בּוֹ מִקְרֵה רָעָה
כַּאֲשֶׁר נִשְׁבַּע עַל מֵי נֹחַ. 
## 
## 
## בצל השבת: (646)
בְּצֵל הַשַּׁבָּת מִימֵי נֹחַ מָצְאָה הַיּוֹנָה מָנוֹחַ
יוֹם שָׂמָהוּ אֵל נִסֵּנוּ
הוּא יְנַחֲמֵנוּ מִמַּעֲשֵׂנוּ
וּמֵעִצְּבוֹן יָד הוּא מַחְסֵנוּ
וַיִּקְרָא אֶת שְׁמוֹ נֹחַ
## 
## 
## 
## 
הֵן הַשַּׁבָּת רָם בַּמְּרוֹמִים
אֶרְדֹּף אַחֲרֵי שֵׁשֶׁת יָמִים
שָׁלוֹם לְךָ יוֹם הוֹד עוֹלָמִים
לָמָּה נַחְבֵּאתָ לִבְרֹחַ
## 
## 
## 
## 
וּבִזְכוּת שַׁבָּת בָּרֵךְ יָמַי
וְסַפֵּק טַרְפִּי לַחְמִי וּמֵימַי
וּשְׁלַח אִם יָד קוֹפְצִים קָמַי
יְמִינְךָ יְיָ נֶאְדָּרִי בַּכֹּחַ
## 
## 
## 
## 
דָּאֲבָה מִיּוֹם רִאשׁוֹן נַפְשִׁי
מָתַי יַגִּיעַ יוֹם שִׁשִּׁי
כִּי בְּאַחֲרִיתוֹ אֵצֵא חָפְשִׁי
וְשָׁם יָנוּחוּ יְגִיעֵי כֹחַ
## 
## 
הִנֵּה קוֹלְכֶם מִבֵּין חוֹחַ
אִשֶּׁה הוּא רֵיחַ נִיחוֹחַ
הִנֵּה נִשְׁבַּעְתִּי בְּמֵי נֹחַ
לִקְרֹא לַאֲסוּרִים פְּקַח קוֹחַ
## 
## 
יוֹנָה לִבְשִׁי הוֹד תִּפְאַרְתִּי
וּלְכִי אִתִּי כִּי בָּא עִתִּי
וּבִמְשׂוֹשׂ כָּל הָאָרֶץ בִּתִּי
הִנֵּה אֲבַקֵּשׁ לָךְ מָנוֹחַ.
## 
## 
## יונות הושתו: (648)
יוֹנוֹת הוּשָׁתוּ שֶׁכֶם בְּאֶרֶץ עֲרָבָה וְשׁוּחָה
קֹמְנָה לֹא זֹאת מְנוּחַתְכֶם וּנְוַת בֵּיתְכֶם מְשֻׁלָּחָה
שֹׁבְנָה אֶל תַּעֲנוּגֵיכֶם לִגְבוּל חַמַּת וְיָנוֹחָה
יִתֵּן יְיָ לָכֶם וּמְצֶאןָ מְנוּחָה
## 
הִנֵּה מִיּוֹם נָדַדְנוּ מִשָּׁלֵם וּבְנוֹתֶיהָ
וּמֵעַל צִיּוֹן נִפְרַדְנוּ וְנָדַמּוּ כָּל נְאוֹתֶיהָ
אֲנַחְנוּ פְּלָאִים יָרַדְנוּ וְהִיא רָצְתָה שַׁבְּתוֹתֶיהָ
אַךְ עַל תִּקְוָה שָׁקַדְנוּ וְלֹא נִגְרַע לָאֵל שִׂיחָה
## 
וּמִי יִתֵּן אֵבֶר כְּיוֹנָה לִי אָעוּפָה וְאֶשְׁכֹּנָה
אֶטֹּשׁ תֵּימָן וְצָפוֹנָה וְאֶשְׁאַף רוּחַ כְּיוֹנָה
וּכְרִאשֹׁנָה אַחֲרוֹנָה יָקִים שִׁבְעָה וּשְׁמֹנָה
וְעַל תֹּפְשֵׂי חֶרֶב יוֹנָה חֶרֶב חֶרֶב פְּתוּחָה
## 
דֹּרֶכֶת בָּמֳתֵי תִקְוָה תּוֹחַלְתֵּךְ לֹא נִכְזָבָה
וְאִם בֵּינְכֶם תֻּפַר אַחֲוָה אַחֲוָתִי לֹא נֶעֱזָבָה
לְבֵיתִי הַבַּת הַנָּאוָה כִּנְעוּרֶיהָ תְּהִי שָׁבָה
וּכְרוּב יֶשַׁע אֶרְכָּבָה לָתוּר לָכֶם מְנוּחָה
## 
הַמְעַט מִכֶּם תַּנְחוּמוֹת יִהְיוּ כַטַּל בְבַצֹּרֶת
לְהַנְחִיל נְחָלוֹת שֹׁמְמוֹת וְעַל תִּלָּהּ תָּרוּם קָרֶת
כְּגִבּוֹר וּכְאִישׁ מִלְחָמוֹת יָעִיר אַהֲבָה מְסֻתָּרֶת
הַמּוֹשִׁיבִי עֲקֶרֶת אֵם הַבָּנִים שְׂמֵחָה.
## 
## 
## אותותינו התמהמהו: (650)
בֵּן שׁוֹמֵעַ אֶל אִמְרוֹתָיו צוֹעֵק חָמָס מִצָּרוֹתָיו
אָמַר אַיֵּה צוּר וּשְׁמוֹתָיו אֶלֶף שָׁנִים לֹא עָנָהוּ
גָּזַר תִּשְׁבִּי עַל אֶפְרַיִם וַיַּעֲצֹר אֶת הַשָּׁמַיִם
וְעַל פִּיו יָרְדוּ אֵשׁ וָמַיִם הַר הַכַּרְמֶל שָׁם נִסָּהוּ
דִּבֶּר עַל כַּד עִם צַפַּחַת וּבְרָכָה שָׂם בָּם פּוֹרַחַת
הֵשִׁיב הַמֵּת מִן הַשַּׁחַת מִי שָׁמַע זֶה וּמִי רָאָהוּ 
הִבְעִיר שָׂרִים וַחֲמִשֵּׁיהֶם צָם אַרְבָּעִים עִם אֶמְשֵׁיהֶם
נוֹסְדוּ עוֹרְבִים לִמְבַקְּשֵׁיהֶם לָתֵת לַחְמוֹ וְיֵינֵהוּ
וּבְעֵת עָלָה רוּם בַּסְּעָרָה וּבְמִרְכֶּבֶת אֵשׁ בֹּעֵרָה
וֶאֱלִישָׁע שָׁם צוֹעֵק מָרָה אָבִי אָבִי וְלֹא עָנָהוּ
זִרְמֵי יַרְדֵּן הִתְלַכְּדוּ עַד קַרְסֻלָּיו לֹא סָעֲדוּ
גַּם לֶאֱלִישָׁע כֵּן עָמְדוּ צוֹפָיו רָאוּ וַיִּתְמְהוּ
חָקַר תּוֹעִים וֶאֱלִילֵיהֶם וַיְהַתֵּל בָּם וּבְעוֹבְדֵיהֶם
וּבְעֵת דָּמַם אָמַר לָהֶם קִרְאוּ עוֹד אוּלַי יָשֵׁן הוּא
טָבַל רֹמַח עֵת כִּי צָפָה יַד עַם קֹדֶשׁ לִמְאוֹד רָפָה
וַתֵּעָצַר הַמַּגֵּפָה הַכֹּל פָּעַל לַמַּעֲנֵהוּ
יָרַד לִקְרַאת אִישׁ אִיזֶבֶל וַיַּהֲרֹג לִנְבִיאֵי הֶבֶל
וַיָּשֶׂם חַגֵּיהֶם אֵבֶל וּפְנֵי צוּר עֶלְיוֹן נוֹרָא הוּא
כַּרְמֶל הֵאִיר מֵאוֹרוֹתָיו וּבְזִכְרוֹ מָתְקוּ פֵּרוֹתָיו
גַּם זָרַח אוֹר לִיסוֹדוֹתָיו וַיְהִי לִתְרוּפָה עָלֵהוּ
לַהַב יָרַד מִשָּׁמַיִם בָּעַר עָפָר עַל הַמַּיִם
נָפְלוּ כֻּלָּם עַל אַפַּיִם אַחֲרָיו הָלַךְ לְשָׁרְתֵהוּ
מִזְבַּח אֶבֶן עֵת כִּי בָּנָה עַמּוּד הָאֵשׁ עָלָיו חָנָה
וּבְהַעֲלוֹת הַמִּנְחָה עָנָה יָקוּם יַעֲקֹב כִּי קָטֹן הוּא
נָתַן עַל הָרֹאשׁ אַדַּרְתּוֹ וַיִּטֹּשׁ אָז אֶת מוֹלַדְתּוֹ
וּבְרִית הָאֵל הָיְתָה אִתּוֹ עֵת הַחַיִּים הֶעֱנִיקָהוּ
שָׂח לִפְנֵי הָאֵל בַּמְּעָרָה קַנּוֹא קִנֵּאתִי לְךָ נוֹרָא
קַח נַפְשִׁי בַּגּוּף נִקְשְׁרָה וּבְקֶרֶב שָׁנִים חַיֵּיהוּ
עָנָה מִלְאוּ אַרְבַּע כַּדִּים וּשְׂאוּ חֶרֶב עַל הַבַּדִּים
וּבְעֵת רָאָה שַׁחַק מַאְדִּים נָם זֶה אֵלִי וְאַנְוֵהוּ
פָּתַח פִּיו עֵת אוֹיְבִים רָשׁוּ שׁוּבוּ וּשְׁנוּ גַּם שַׁלֵּשׁוּ
בּוֹאוּ לִרְאוֹת דּוֹדִי חוּשׁוּ הִנֵּה עַל בִּנְיָן מַרְאֵהוּ
צוּר הֵקִיץ אוֹתוֹ לִרְגָעִים לֶאֱכֹל עוּגָה עִם פַּת רֵעִים
וּבְשִׂיחִין הָלַךְ אַרְבָּעִים עַד הַר הָאֱלוֹהִים שָׁם הוּא
קִבֵּץ כָּל צִבְאוֹת יִשְׂרָאֵל אֶל הַר הַכַּרְמֶל בִּרְצוֹן הָאֵל
וּבְכָל עֵת הַשַּׂר מִיכָאֵל יִשַּׁק פִּיו בִּנְשִׁיקוֹת פִּיהוּ
רִפָּא מִזְבֵּחַ אֵל הֶהָרוּס וּכְנַף יוֹצְרוֹ עָלָיו פָּרוּס
וַיְהִי כָּל מִפְעָלָיו כָּמוּס חָתוּם תּוֹךְ אוֹצְרוֹתֵהוּ
שָׁב אַף הַמֶּלֶךְ מִבָּנָיו וְאֵזוֹר עוֹר אָזוּר מָתְנָיו
וּבְסוֹד הָאֵל אוֹרוּ עֵינָיו וּבְכָל דֶּרֶךְ יֵדָעֵהוּ 
תּוֹרַת חֶסֶד נָתַן לַחֲמוֹ וּבְרִית הָאֵל הָיְתָה עִמּוֹ
הִנְנִי שׁוֹלְחוֹ עֵת בּוֹא יוֹמוֹ אֹרֶךְ יָמִים אַשְׁבִּיעֵהוּ.
## 
## 
## סערה עניה: (654)
סֹעֲרָה עֲנִיָּה שׁוֹאֲפָה וְצוֹפִיָּה
יוֹם פְּדוּת שְׁנִיָּה בַּשְּׂרָהּ בְּאֵלִיָּה
יַעֲלוּ שְׁחָרִים נִסְתְּרוּ מְאוֹרֵיהֶם
לֶאֱסֹף עֲדָרִים עָזְבוּ מְגוּרֵיהֶם
מִפְּנֵי נְמֵרִים אָרְבוּ בְּחַדְרֵיהֶם
רוּם בְּיָד נְטוּיָה לִפְרֹץ פְּרִיץ חַיָּה
וַחֲדַר צְבִיָּה אַל יְהִי מְעוֹן דַּיָּה
הַעֲמֵד נְוָתִי עַל מְכוֹן תְּהִלָּתִי
לַעֲלוֹת לְבֵיתִי סַקְּלָה מְסִלָּתִי
רַב יְמֵי הֱיוֹתִי נִטְּשָׁה לְאַדְמָתִי
שָׁכְנָה לְבִיָּא בֵּיתְךָ פְּנִימִיָּה
וַאֲנִי דְּחוּיָה מִמְּךָ כְּנָכְרִיָּה
וֶאֱדוֹם וּמוֹאָב תָּמְכוּ בְּהַבְלֵיהֶם
אֶדְאֲגָה וְאֶדְאַב מֵרְאוֹת פְּלִילֵיהֶם
אוֹמְרִים לְעֵץ אָב יִצְלְחוּ בְּפִסְלֵיהֶם
כָּל לְשׁוֹן רְמִיָּה מַעֲוֶה פְּלִילִיָּה
יוֹצְרִי נְשִׁיָּה מַחֲלִיף בְּמַשְׂכִּיָּה
דִּגְלְךָ תְּרוֹמֵם עַל שְׁאַר זְנוּחֶיךָ
מִשָּׁאוּל תְּרִימֵם אֶל מְקוֹם מְנוּחֶךָ 
לוֹחֲמַי תְּהֻמֵּם מִפְּנֵי מְשִׁיחֶךָ
הַעֲלֵה אֳנִיָּה טָבְעָה בְּתַחְתִּיָּה 
וֶאֱסֹף זְרוּיָה נִבְחֲנָה עֲשִׂירִיָּה
הוֹד לְבַשׁ וְהָדָר וַעֲטֵה מְעִיל צֶדֶק
בַּת אֱדוֹם וְקֵדָר אַל יְחַזְּקוּ בֶּדֶק
מִנְּטַע סְמָדַר הַעֲבֵר סְבַךְ חֵדֶק
אֶל נְוֵה צְבִיָּה רֵד כְּטַל עֲלֵי צִיָּה
לִהְיוֹת רְוָיָה גַּפְנְךָ וּפוֹרִיָּה.
## 
## 
## ישעי צמח: (657)
יִשְׁעִי צְמַח וְהַצְלַח וּפְרַח וּמְאוֹרִי זְרַח
הִתְאַחֲרוּ פְּעָמֶיךָ לָבוֹא
וּמְשִׁיחֲךָ בְּרָחוֹק מֶרְכָּבוֹ
אֵין אוֹר וְהוֹד וְהָדָר לְכוֹכָבוֹ
וּכְרוּב בְּחֵן וְכָבוֹד נִמְשַׁח הֵן שָׁפֵל וְשָׁח
וַעֲלֵה וּבוֹא וְאַל נָא תִּתְאַחָר 
הָשֵׁב כְּרוּב כְּבוֹדְךָ אֲשֶׁר סָחַר
לַמְּיַחֲלִים עֲלוֹתְךָ כַּשַּׁחַר
וּשְׁלַח וְקַח אֲרוֹן דָּת נִלְקַח וְאֶת עֵינַי פְּקַח
דַּי לָחֳלִי אֲהָבִים בִּלְבָבִי
דַּי לִהְיוֹת דְּוַי עַל מִשְׁכָּבִי
אוֹתִי סְעַד בְּכֹהֵן וּבְנָבִיא
וּשְׁלַח לְהַחֲיוֹת לֵב נִרְצָח דּוֹד אָדֹם וְצַח
הֵרוֹם לְרוֹמְמֵנִי עַל רָמִים
תָּקִים לְעַמְּךָ מִן הָעַמִּים
כִּי אָרְכוּ בְּשִׁבְיוֹ הַיָּמִים
כִּלְאוֹ פְּתַח וְרַגְלוֹ שַׁלַּח וּמְשִׁיחוֹ שְׁלַח
## 
## 
## יחיש לפדותי: (659)
יָחִישׁ לִפְדוֹתִי הַמַּלְאָךְ הַגּוֹאֵל אוֹתִי
יָבוֹא הַגּוֹאֵל אֶל עָם אֲשֶׁר תָּעוּ כַּשֵּׂיוֹת
הֵם הֵם יִשְׂרָאֵל הַנֶּאֱכָלִים בֵּין הָאֲרָיוֹת
וִילָדֶיךָ אֵל אֵיךְ יֹאכְלוּם שֵׂעִיר וּנְבָיוֹת
אָחִי וַאֲמָתִי
לָקְחוּ בְּאַף מִקְדָּשׁ וְסַף וּבְעֹז וְכַף
יָרְשׁוּ אַדְמָתִי
הִנֵּה לִישׁוּעָה כָּלוּ מְאוֹד עֵינַי מְחַכּוֹת
וּבְרוּחַ סוֹעָה נַדְתִּי וְצָעַקְתִּי מֵהַכּוֹת
מַר בִּתְרוּעָה כִּי נֶחֱלֵיתִי מִן הַמַּכּוֹת
תִּרְפָּא מַכָּתִי
הַנַּחֲלָה מִנַּחֲלָה וּבְנַחְלָה
הִשְׁלְךָ חוֹבָתִי
וַאֲמָתִי עָלַי זָדָה וְהֵעֵזָּה פָּנֶיהָ
שׁוֹכֵן בִּזְבוּלַי הַבֵּט בְּמָרְדָהּ בַּאֲדוֹנֶיהָ
וּקְחָה אֶת מִלַּי מִנְחָה וְעַנֵּה אֶת בָּנֶיהָ
קַח נָא אֶת מִנְחָתִי
שִׁיר מַעֲנֶה מִנַּעֲנֶה וּבְמַעֲנֶה
עַנֵּה שִׁפְחָתִי
דִּבַּרְתִּי לָכֶם הֲסוֹבְלֵי עֹל גָּלוּת לִשְׁמִי
הִנְנִי עִמָּכֶם בַּבּוֹר כְּמוֹ שֶׁאַתֶּם עִמִּי
אֶתְקַדֵּשׁ בָּכֶם מָחָר וְאַשְׁמִיד כָּל אִישׁ חֶרְמִי
אֵרֵד בַּחֲמָתִי
לָתֵת אֱדוֹם כִּדְמוּת סְדוֹם מִדְרַךְ הֲדוֹם
לִנְקֹם נִקְמָתִי
הִנֵּה עַל שִׁמְךָ קַל עֹל שְׁבִי וַיְהִי לִי רָבִיד
עַד כִּי לִמְקוֹמְךָ תָּשׁוּב וְיָשׁוּב לְךָ גּוֹי חָסִיד
אֶרְאֶה נָעָמְךָ תִּשְׁבִּי וּמָשִׁיחַ בֶּן דָּוִד
יֵצֵא לִקְרָאתִי 
מַכֵּה אֲרִי מֵסִיר חֳרִי אִישׁ הַצָּרִי
בֶּן הָאֶפְרָתִי.
## 
## 
## צאן אובדות: (681)
צֹאן אוֹבְדוֹת בְּגָלוּת לָהוּ תָּנִיחַ
וּתְנַהֲלֵם בְּאֵלִיָּהוּ וּמָשִׁיחַ
יִשְׂמַח לֵב מְבַקְּשֵׁי יֶשַׁע עַם גּוֹלֶה
יוֹם גּוֹאֵל לְשָׁבֵי פֶּשַׁע יִגָּלֶה
עַל בִּרְכֵּי זְמַן יִשְׁתַּעֲשַׁע בֵּן נִקְלֶה
וּצְפוֹנִי בְּאַף כִּלָּהוּ תַּדִּיחַ
וּדְמֵי חֵטְא בְּבוֹר שָׁמָהוּ תָּדִיחַ
הֵן לַעֲקֹר שְׁאַר שָׁרָשַׁי צַר נוֹטֵר
וּבְכִתְמֵי יְקָר תַּרְשִׁישַׁי יִתְעַטֵּר
אוֹמֵר כִּי לְגֶזַע יִשַׁי אֵין חֹטֶר
נֵס תַּפְלִיא וְאֶת מַטֵּהוּ תַּפְרִיחַ
בּוֹ תִּרְצֶה וְכָל מַעֲשֵׂהוּ תַּצְלִיחַ
וּשְׁבוּת שׁוֹבְבָה מִצָּיוֹן אֶל צִיּוֹן
וּתְגוֹנֵן עֲלֵי אַפִּרְיוֹן בְּלִי רִפְיוֹן
אָז יֵשֵׁב בְּסֵתֶר עֶלְיוֹן עַם אֶבְיוֹן
מֵי זָדוֹן בְּיוֹם גָּבְהוּ תַּבְרִיחַ
וּשְׁאוֹן יָם אֲשֶׁר כִּסָּהוּ תַּשְׁבִּיחַ
דִּמְעַת הָעֲשׁוּקִים תַּעֲלֶה לִמְעוֹנוֹ
יַצִּיל מֵאֲרָיוֹת טָלֶה בִּימִינוֹ
רוֹעֶה רַחֲמִים יִמָּלֵא עַל צֹאנוֹ
עֵדֶר אַחֲרָיו יִנָּהוּ תַּבְטִיחַ
וּמְאוֹרֵי יְשׁוּעוֹת כָּהוּ תַּזְרִיחַ
הַחֹשֶׁךְ בְּיִפְעַת נֵרְךָ תַּבְקִיעַ
בִּנְטוֹת יָדְךָ וּבְכוֹרְךָ תּוֹשִׁיעַ
אַשְׁרֵי הַמְּחַכֶּה אוֹרְךָ וְיַגִּיעַ
עֵת תִּמְלֹךְ וּבַיּוֹם הַהוּא תַּצְמִיחַ
יִשְׁעוֹ וְכָל אֲשֶׁר קָרָהוּ תַּשְׁכִּיחַ. 
## 
## 
## יודעי מכאובי: (664)
יוֹדְעֵי מַכְאוֹבִי אַל תִּתְמַהְמְהוּ מֵהָבִיא
צָרְיִי מִגִּלְעָד הוּא אֵלִיָּהוּ הַנָּבִיא
הַעְתִּירוּ בַּעֲדִי אֶל אָבִי אוּלַי יֵעָתֵר
וִיגַלֶּה סוֹדִי וַחֲזוֹן מַשְׂכִּילַי יִפָּתֵר
עַד כַּמֶּה דּוֹדִי מִלִּפְנוֹת אֵלַי תִּסָּתֵר
וּצְבִי מָאַס בִּי מָתַי אַעֲלֵהוּ בֵּית אָבִי
הַדּוֹד הַנּוֹעָד לִהְיוֹת מַחֲנֵהוּ בִּלְבָבִי
וַיְבוֹשֵׁשׁ רִכְבּוֹ תַּמּוּ מוֹעָדָיו וָאָיִן
מֵאַיִן יָבוֹא עֵזֶר לִידִידָיו מֵאַיִן
## 
## 
אֶצְמָא אֶל נִיבוֹ כִּי טוֹבִים דּוֹדָיו מִיַּיִן
מַלְכִּי וּכְרוּבִי כַּסְפִּי אֶעְדֵּהוּ וּזְהָבִי
וּבְבֵית הַוַּעַד יֵינִי אַשְׁקֵהוּ וַחֲלָבִי
דּוֹדִי זָנַחְתָּ אוֹתִי שׁוֹמֵמָה תּוֹךְ מוֹקְשִׁי
אָכֵן שָׁלַחְתָּ פֶּרֶא בֶּן אָמָה לַחָפְשִׁי
וֶאֱדוֹם שִׂמַּחְתָּ כִּי יָדוֹ רָמָה עַל קָדְשִׁי
שִׂמַּחְתָּ אוֹיְבִי וַתַּרְכִּיבֵהוּ מֶרְכָּבִי
תֵּן מָתְנָיו הַמְעַד עַד תַּשְׁכִּיבֵהוּ מִשְׁכָּבִי
הַלֵּב לֹא יֵרַךְ אִם הַקֵּץ אָרַךְ וַיִּרְבֶּה
אַךְ בְּךָ יִתְבָּרַךְ שְׁאֵרִית עֶדְרְךָ הַנִּשְׁבֶּה
נֵר מֵאָז נֶעֱרַךְ וְכוֹכָב דָּרַךְ לֹא יִכְבֶּה
אִם עָבַר טוּבִי וְעֵינַי כָּהוּ כּוֹכָבִי
לֹא יִכְבֶּה לָעַד כִּי הַנֵּר הַהוּא מַעֲרָבִי.
## 
## 
## ידידות נפשי: (666)
יְדִידוּת נַפְשִׁי נִצְּתָה
הוֹחַלְתִּי וַאֲחַשֵּׁב יְמֵי שְׁמֲמַת הַהַרְאֵל
וְרוּחַ אֲנָחוֹת אַשֵּׁב וְאֶקְרָא אֲרִיאֵל אֲרִיאֵל
וְאֵין עֹנֶה וְאֵין קֶשֶׁב אֶל צַעֲקַת השֹׁאֵל
וְאַתָּה קָדוֹש יוֹשֵׁב תְּהִילּוֹת יִשְׂרָאֵל
## 
וְכַלָּה הַמְגֹרֶשֶׁת כָּלְתָה שׁוּב לְקַדְמוּתָהּ
זֶה כַּמָּה מְבַקֶּשֶׁת פְּנֵי גֹּאֲלָה בְּגָלוּתָהּ
לְהִטַּהֵר דֹרֶשֶׁת וְלָסִיר סוּת אַלְמְנוּתָהּ
וְהִיא מִתְקַדֶּשֶת מְטֻּמְאָתָהּ
## 
דֹאֲגִים הַנֶּאֱנָשִׁים נֹּשְׂאִים זַעַם וְחֵמָה
נִכְשָׁלִים נֶעֱנָשִׁים אֲחֻזֵי רַעַד וְאֵימָה
כִּי הַחֲנֵפִים מְבַקְשִׁים לִכְתֹּב שִׂטְנָה וְשִׂטְמָה
לִקְדוֹשִׁים אֲשֶׁר בָּאָרֶץ הֵמָּה
## 
הוֹסֵף יָדְךָ וְהַגְדִּיל אֶת שְׁאָר עַמְּךָ לִנְחוֹל
וְתַבְדִיל זָהָב מִבְּדִיל וְכֶתֶם טוֹב מִן הַחוֹל
## 
וּלְהַבְדִיל בֵּין הַקֹּדֶשׁ וּבֵין הַחֹל
## 
הַכֶּתֶם לִבְעָלָיו יָשׁוּב וּבֹזַי יִתָּמּוּ
וְגַן הַנָּעוּל עָלָיו שֹׁמְרִים לֹא יִדָּמּוּ
קֹּדֶשׁ פִּרְיוֹ וְעָלָיו לְאֵל הוּנְפוּ וְהוּרָמוּ
כָּל אֹכְלָיו יֶאְשָׁמוּ
## 
לְנֹכַח הֵיכָל לְפְנַי לְהִשְׁתַּחֲוֹת דָּרָשׁוּ
ובְנֵי אַהֲרֹן כֹּהֲנֵי צֶדֶק יִלְבָּשׁוּ
## 
הַנִּגָּשִׁים אֶל אֲדֹנָי יִתְקַדָּשׁוּ
## 
וְיִתְקַדָּשׁוּ נִּגָּשִׁים בְּנֵי שְׁלֹשֶׁת אֵתָנָי
בְּרוּחַ אֲדֹנָי לְבוּשִׁים נָחֲלוּ מֵאַב הֲמוֹנָי
וְתוֹרַת משֶׁה יֹרְשִׁים זֶרַע עֹמְדֵי סִינָי
כֻּלָּם קְדֹשִׁים וּבְתוֹכָם אֲדֹנָי
## 
יְשׁוּעָתְךָ לְאֶבְיוֹנָי חַסְדְּךָ לְאִישׁ חֲסִידֶךָ
לְשׁוֹבֲבָם אֶל אַרְמוֹנָי וּלְחֹפֵף עֲלַיהֶם כְּבוֹדֶךָ
וְתִבְחַר עוֹד בְּמִשְׁכָּנַי וּתְכוֹנֵן לִבְנֵי עֲבָדֶיךָ
מִקְדָּשׁ אֲדֹנָי כּוֹנֲנוּ יָדֶיךָ
## 
## 
## כוננה אדני: (669)
כּוֹנְנָה אֲדֹנָי אֱלֹהֵינוּ עָלֵינוּ מַעֲשֵׂה יָדֵינוּ
יוֹחֲלֵי נְעִימוֹת בִּימִינְךָ צִלְּךָ יְבַקְּשׁוּ וַעֲנָנְךָ
שִׂים לְטוֹב עֲלֵיהֶם אֶת עֵינְךָ כִּי רְצוֹן לְבָבוֹת בִּרְצוֹנְךָ
מַלְאֲכֵי שְׁלוֹמְךָ בְּקָרְאֵנוּ הִנְנוּ יַעֲנוּ הִנֵּנוּ
## 
## 
## 
## 
הֵן בְּבִלְתְּךָ לֹא בָּטַחְנוּ יוֹם אֲשֶׁר בְּגָלוּת שֻׁלַּחְנוּ 
מִמְּךָ לְיָדְךָ בָּרַחְנוּ וּבְךָ גְּדוֹלִים נִצַּחְנוּ
זִכְרְךָ בְּבוֹא צַר עָלֵינוּ כֶּלְיֵנוּ וְשִׁמְךָ חֵילֵנוּ
## 
## 
## 
## 
וַחֲזוֹת מְשִׁיחַ צִדְקְךָ יִחֲלָה אֲחֻזַּת חֶלְקְךָ
לַהֲדֹף רְחֵקֵי חֻקֶּיךָ יִשְׁכְּנוּ בְּקֶרֶב חֵיקֶךָ
וַעֲלוֹת לְאֶרֶץ צִבְיֵנוּ שִׁבְיֵנוּ אֱלֵי בֵּית חַיֵּינוּ
## 
## 
## 
## 
דִּין גְּמֹל בְּעַם לֹא יָדְעוּ יָדְךָ וּבָהּ לֹא נֻגְּעוּ
מִכְּאֵב פְּלָאַי לֹא זָעוּ עַד אֲשַׁוְּעָה יִשְׁתַּעְשְׁעוּ
לוֹעֲגִים לְקֹצֶר רוּחֵנוּ נִכְחֵנוּ בְּזֹאת יִבָּחֲנוּ
## 
## 
## 
## 
הַעֲלֵה לְעֵינַיִם כָּהוּ נֵר מְשִׁיחֲךָ בִּזְמַן הַהוּא
עִם נְבִיאֲךָ אֵלִיָּהוּ אַחֲרָיו מְלָכִים יִנָּהוּ
יֵלְכוּ לְנֹגַהּ זַרְחֵנוּ וּנְחֵנוּ כְּנֵר לִמְשִׁיחֵנוּ.
## 
## 
## ימים מאז: (671)
יָמִים מֵאָז הָקְדָּשׁוּ לִפְנֵי אֵל וְהִתְחַזָּקוּ
חֹדֶשׁ וְשַבָּת יִירָשׁוּ וּבְהִתְיַחֲדָם נֶחֱשָקוּ
אֶחָד בְּאֶחָד יִגָּשוּ וְאִיש בְּאָחִיהוּ יִדֻבָּקוּ
חֶסֶד וֶאֱמֶת נִפְגָּשׁוּ צֶדֶק וְשָׁלוֹם נָשָקוּ
## 
הָאֶחָד שָׂם לְמָנוֹחַ וְאֶחָד שָׂם לַכַּפָּרָה
לְהַזְכִּיר שְׁבֻעַת מֵי נֹחַ אֲשֶר נֶצַח לֹא הֻפָרָה
וְעַם לֹא זְנַחְתָּם זָנוֹחַ וְאִם אֹיַבְתָּם סָפָרָה
זֶה אֶלֶף לֹא חֻפָּשׁוּ מִן הָעֲבֹדָה וַיִּזְעָקוּ
## 
יוֹם יוֹם דָּבְקוּ בִקְדוֹשָׁם וְזֶרַע קֹדֶשׁ מַצַּבְתָּם
בַּאֲשֶר גָּלוּ חֹק קִדְּשָׁם וְשָׁמְרוּ חַגָּם וְשַבַּתָּם
מְגַמַּת פְּנֵיהֶם בֵּית קָדְשָׁם וְטַעֲמָם וְטוֹבָתָם
## 
וְאִם מִנְּוֵיהֶם גֹּרָשׁוּ וּמִכְּלִי אֶל כְּלִי הוּרָקוּ
מִשְנֶה בְּאַרְצָם יִירָשׁוּ וְשֶׁפַע יָמִּים יִינָקוּ
## 
דֹּרְשֶׁיךָ אֵל הַשִּׂיאֵם בִּרְכוֹת חֳדָשִׁים וְשַׁבָּתוֹת
וּמִכּוּר עָנְיָם הוֹצִיאֵם בְּמַסֹּת בְּמוֹפְתִים וָאֹתוֹת
בְּשִמְךָ בְּרַחֲמִים תִּקְרָאֵם וְתִמְשְׁכֵם אַהֲבָה בַּעֲבֹתוֹת
## 
וְיַרְחֵי שְלוֹמִים יְחֻדָּשוּ וְשֹׁד מְלָכִים יִינָקוּ.
## 
## 
## אסלסלה תורתך: (673)
אֲסַלְסְלָה תּוֹרָתְךָ סֶלָה אֲשֶׁר שַׂמְתָּ בִּי לְעֵדָה
אָרוּץ לַעֲשׂוֹת רְצוֹנְךָ וְאִם יָדְךָ עָלַי כְּבֵדָה
בְּלֵב רַגָּז לִרְאוֹתְךָ וְנַפְשִׁי לִרְאוֹתְךָ חֲרֵדָה
אוֹדֶה אֲדוֹנַי בְּכָל לֵבָב בְּסוֹד יְשָׁרִים וְעֵדָה
## 
## 
## 
## 
גָּבְהוּ לְבָבוֹת בִּבְרִיתְךָ וְהִתְחַזְּקוּ מַאֲמַצֵּיהֶם
גִּבּוֹרֵי כּוֹחַ לַעֲשׂוֹת רְצוֹנְךָ שִׁנְּסוּ חַלְצֵיהֶם
גְּדוֹלוֹת בִּקְּשׁוּ וַיִּמְצְאוּ דְּבָרֶיךָ לִגְדֹּר פִּרְצֵיהֶם
גְּדוֹלִים מַעֲשֵׂי אֲדוֹנַי דְּרוּשִׁים לְכָל חֶפְצֵיהֶם
## 
## 
## 
## 
הַשָּׁמַיִם מְסַפְּרִים כְּבוֹד אֵל רָם וְנִשָּׂא שֹׁכֵן עַד
הַתּוֹלֶה מְצוּקֵי אֶרֶץ בְּחַבְלֵי בְּלִימָה וְלֹא תִּמְעַד
 וְהַכֹּל עַל קַו וּמִשְׁקֹלֶת בִּזְרוֹעַ כּוֹחַ סָעַד
הוֹד וְהָדָר פָּעֳלוֹ וְצִדְקָתוֹ עֹמֶדֶת לָעַד
## 
## 
## 
## 
זְבוּלוֹ וְחֶדְלוֹ עָמְדוּ בְּשֵׁשֶׁת יְמֵי קַדְמוֹנַי
זְבוּל מִקְדָּשׁוֹ כְּתַבְנִיתוֹ אָמַר לְהָקִים בְּסִינַי
זִיו מְזֻמָּן מִבְּרֵאשִׁית מִלֵּא אֹהָלַי וּמִשְׁכָּנַי
זֵכֶר עָשָׂה לְנִפְלְאֹתָיו חַנּוּן וְרַחוּם אֲדוֹנַי
## 
## 
## 
## 
טִלֵּל עָלַי עֲנָנוֹ עֵת הֱבִיאַנִי אֶל בֵּיתוֹ
טַעֲמֵי מוֹעֲדִים וְשַׁבָּתוֹת הִנְחִיל חֶבֶל נַחֲלָתוֹ 
טוּבוֹ הַצָּפוֹן גִּלָּה וְכוֹנֵן מִמְּרוֹם יְשִׁיבָתוֹ
טֶרֶף נָתַן לִירֵאָיו יִזְכֹּר לְעוֹלָם בְּרִיתוֹ
## 
## 
## 
## 
כָּזֹה וְכָזֶה עָשָׂה לִי וְכָהֵנָּה רַבּוֹת עִמּוֹ
כְּלָקַח גּוֹי מִקֶּרֶב גּוֹי לֹא בְּחַיִל כִּי אִם בִּשְׁמוֹ
כְּהוֹצִיא מִכֶּבֶל רַגְלוֹ וְנָתַן מִשְׂרָה עַל שִׁכְמוֹ
כֹּחַ מַעֲשָׂיו הִגִּיד לְעַמּוֹ
## 
## 
## 
## 
לִמַּד גִּבּוֹרֵי לַקְרָב וְהוֹלִיךְ קוֹמְמִיּוּת שְׁבוּיִים
לְהוֹדִיעַ לְקַצְוֵי אֶרֶץ כִּי לִכְבוֹדוֹ קְנוּיִים
לְהַפְלִיא אוֹתָם מִכָּל עַמִּים עַל פִּי אֲדוֹנַי נְחוּיִים
לָתֵת לָהֶם נַחֲלַת גּוֹיִם
## 
## 
## 
## 
מִשְׁפָּט כָּתוּב לַעֲשׂוֹת בָּם הָדָר הוּא לְכָל חֲסִידָיו
מָלַךְ עָלַי לְבַדּוֹ וְאֵין צוּר מִבִּלְעָדָיו
מְלִיצָיו בְּקִרְבִּי וּמַלְאָכָיו וְכָל בָּנַי לִמּוּדָיו
מַעֲשֵׂי יָדָיו אֱמֶת וּמִשְׁפָּט נֶאֱמָנִים כָּל פִּקּוּדָיו
## 
## 
## 
## 
סְעָדַנִי בִּמְעֹד רַגְלִי בִּדְבַר כָּל מוֹשֵׁל וְשָׂר
סִפְרֵי נְבוּאוֹת וְנֶחָמוֹת וּבְקֵץ נֶחְתָּם לֹא נִפְשָׁר
סָמְכָה נַפְשִׁי עַל מוֹעֲדָיו וְלִבִּי בִּדְבָרוֹ נִקְשַׁר
סְמוּכִים לָעַד לְעוֹלָם עֲשׂוּיִם בֶּאֱמֶת וְיָשָׁר
## 
## 
## 
## 
פְּעֻלַּת אֱלֹהַי אֲקַוֶּה וְקֵץ הֶחָתוּם בְּחוֹתָמוֹ
כִּי מַלְאַךְ הֵרִים יָדוֹ וְנִשְׁבַּע בְּחֵי עוֹלָמוֹ
פְּנֵי נְכֹחוֹ עֵת אֶחֱזֶה פְּדוּת שָׁלַח לְעַמּוֹ
צִוָּה לְעוֹלָם בְּרִיתוֹ קָדוֹשׁ וְנוֹרָא שְׁמוֹ
## 
## 
## 
## 
רֵאשִׁית חָכְמָה יִרְאַת אֲדוֹנַי וּלְדָבְקָה בּוֹ עֲדֵי עַד
שֵׂכֶל טוֹב לְכָל עֹשֵׂיהֶם מַרְפֵּא וּמִשְׁעָן וּמִסְעָד
שְׁכִינָה לְשׁוֹבֵב לִמְקוֹמָהּ וְלִהְיוֹתָהּ בְּבֵית הַוַּעַד
תְּהִלָּתוֹ עוֹמֶדֶת לָעַד.
## 
## 
## אשימה מגמתי: (677)
אָשִׂימָה מְגַמָּתִי לְקוֹנֵן עַל אַגְמֵי מָיִם
בִּרְכַּי כָּשְׁלוּ מִצוּם עַל בִרְכוֹת שָׁמַיִם וּבְרַכוֹת מָיִם
גִּילַת הָעָם הָגְלְתָה וְלֹא נִגְלוּ גֻּלֹּת מָיִם
וַיִצְמָא שָׁם הָעָם לַמָּיִם
## 
דָּלְפוּ עֵינַי מְיַחֵל דָּלְפוּ מָיִם
הֲנִשְׁמַע הֲמוֹן שִיר וְאֵין בַּשָׁמַיִם הֲמוֹן מָיִם
וְאוּלָם אֶעֱרֹג עַל עֲרֻגֹת יָבְשׁוּ מֵאֵין מָיִם
כְּאַיּל תַּעֲרֹג עַל אֲפִיקֵי מָיִם
## 
זֹרְמוּ דְמָעַי כִּי לֹא זֹרְמוּ זִרְמֵי מָיִם
חָשְׁכוּ עֵינַי מְיַחֵל בַּשַּׁחַק חֶשְׁכַת מָיִם
טְלָלִים חָסְרוּ וְעָב לֹא נִמְלָא טַלְלֵי מָיִם
בְּאֶרֶץ צִיָּה וְעָיֵף בְּלִי מָיִם
## 
ִיּבּוֹל הָעֵץ וְיִבּוֹל עָלֵהוּ וְאֵין יְבוּל מֵאֵין נִבְלֵי מָיִם
כָּלְתָה כָל נֶפֶשׁ כִּי שָׁבוּ כְלֵיהֶם רֵיקָם בְּלִי מָיִם
לֵבָב לִפְנֵי אֵל שֹׁכֵן שָׁמַיִם
עַל הָאָרֶץ תִּשְׁפְּכֶנּוּ כַּמָּיִם
## 
מַבּוּעַ מִסְפֵּד סָפְדוּ עַל מַבּוּעֵי מָיִם
נֶחְלוּ נֹחֲלֵי דָת כִּי חָרְבוּ נַחֲלֵי מָיִם
שָׂעֲרוּ שַׂעַר כִּי אֵין עַל דֶּשֶׁא שְׂעִירֵי מָיִם
וַיֹּאמְרוּ תְּנוּ לָנוּ מָיִם
## 
עֻנֵּיתִי וְלֹא נַעֲנֵיתִי וְעֵינַי עֵינֹת מַיִם
פֻּלַּג לְבָבִי עַל חֶסְרוֹן פַּלְגֵי מָיִם
צוֹם צַמְתִּי עַל צִמָּאוֹן אֲשֶׁר אֵין מָיִם
עֵינִי עֵינִי יֹרְדָה מָּיִם
## 
קֹרֵא לְמֵי הַיָּם הִקָּרֵה לִקְרַאת שֹׁאֲלֵי מָיִם
רִשְׁפֵּי לְבָבוֹת תְּכַבֶּה בִּרְסִיסֵי מָיִם
שְׁקֹד לְהֵיטִיב לְשֹׁקֵק אֶל שִׁקֲתוֹת הַמָּיִם
אִם צָמֵא הַשְׁקֵהוּ מָיִם
## 
תְּשֻׁאוֹת חֵן חֵן תַּשְׁמִיעַ בִּתְשֻׁאוֹת מָיִם
חָזוּת קָשָׁה אַל יִשָּׁמַע עַל חֲזִיזֵי מָיִם
קוֹל רַחֲמִים יִשָּׁמַע כְּקוֹל מָיִם
קוֹל אֲדֹנָי עַל הַמָּיִם
## 
יֵאוֹרוּ חֲסָדֶיךָ וְאַל יוּאָרוּ יְאוֹרֵי מָיִם
הִמָּלֵא רַחֲמִים וְיֶהֱמוּ לִי הֲמְלּוֹת מָיִם
וּבַשַׂר שֹׁאֲלֶיךָ לֵאמֹר הִנֵּה עַנֲנֵי מָיִם
קִדְּמוּ אֶתְכֶם בַּלֶּחֶם וּבַמָּיִם
## 
דַּלִּים דָּפְקוּ דְלָתֶיךָ כִּי דָלְלוּ דְּלָיֵי מָיִם
בַּיוֹם תְּאַמֵּץ בִּרְכֵיהֶם אֲשֶׁר הָלְכוּ מָיִם
בִּרְכוֹתֶיךָ צַוֵּה וֶאֱמֹר לְעָבֵי מָיִם
לִקְרַאת צָמֵא הֵתָיוּ מָיִם
## 
נֹהֲרִים אֶל טוּבְךָ רַוֵּה בְּנַהֲרֵי מָיִם
שֹׁאֲבֵי דֶמַע נַהֵל עַל מַשְׁאַבֵּי מָיִם
מְקָרֶה עֲלִיּוֹת הִקָּרֵה וְהָקֵר מְקוֹרֵי מָיִם
וְהוֹצֵאתָ לָהֶם מָיִם
## 
וְכַבֵּה שְׁבִיב שָׁרָב בִּרְסִיסֵי מָיִם
אָגִילָה בְךָ כִּי תִגְאָלֵנִי בְּאֶגְלֵי מָיִם
לִבְרָכָה וְלֹא לִקְלָלָה תּוֹרִיד מִטְרוֹת מַיִם
וִיהִי מַבְדִּיל בֵּין מַיִם לָמָיִם
## 
לִתְעָלָה תַּעֲלֶה נְשִׂיאִים וְהַתְּעָלָה תִּמָלֵא מָיִם
וְקַו חֶסֶד יִנָּטֶה לַמְקַוִּים מִקְוֵה מָיִם
יוֹרֶה וּמַלְקוֹשׁ יָשִׂים מִדְבָּר לַאֲגַם מַיִם
אֶרֶץ צִיָּה לְמֹצָאֵי מָיִם
## 
קָדוֹשׁ יְרַוֶּה אֶרֶץ לֹא שָׂבְעָה מַיִם
טָהוֹר יַשֵּׁב רוּחוֹ יִזְּלוּ מָיִם
נוֹרָא הַהֹפְכִי הַצּוּר אֲגַם מָיִם
חַלָּמִישׁ לְמַעְיְנוֹ מָיִם.
## 
## 
## אבלה אמללה: (681)
אָבְלָה אֻמְלָלָה אֶרֶץ
רוֹעָה הִתְרוֹעֲעָה הָאָרֶץ
פּוֹר הִתְפּוֹרְרָה אֶרֶץ
נוֹעַ תָּנוּעַ אֶרֶץ
## 
## 
## 
## 
בְּפֶשַׁע יוֹשְׁבֶיהָ כָּל זֹאת
לְגַלּוֹת חֲטָאוֹת גְּנוּזוֹת
וּלְדַבֵּר אִתָּם עַזּוֹת
כִּי רִיב לַאֲדוֹנַי עִם יוֹשְׁבֵי הָאָרֶץ
## 
## 
## 
## 
גָּבַר עָווֹן וְדָלֲלוּ עָבִים
כִּי רַבּוּ שׁוֹבָבִים וּמָעֲטוּ שָׁבִים
וּמַעֲשֵׂיהֶם מָנְעוּ רְבִיבִים
לְבִלְתִּי בּוֹא אֶל הָאָרֶץ
## 
## 
## 
## 
דַּלְתֵי שָׁמַיִם סְגָרוּם פּוֹשְׁעִים
וְאֵל הַכָּבוֹד עַל מַיִם הִרְעִים
וְכִמְעַט אָמְרוּ רְשָׁעִים
עָזַב יְיָ אֶת הָאָרֶץ
## 
## 
## 
## 
הָאוֹצָרוֹת מָלְאוּ צָרוֹת
וְהַמִּסְכְּנוֹת עַל מִסְכֵּנוּת סְגוּרוֹת
וְהַפְּרוּדוֹת עָבְשׁוּ בַּעֲפָרוֹת
וַתְּכַס עֲלֵיהֶם הָאָרֶץ
## 
## 
## 
## 
וְעוֹבְדֵי הָאֲדָמָה כּוֹאֲבִים
וּמֵאֵין מַיִם דִּמְעָה שׁוֹאֲבִים
וְהַכּוֹרְמִים וְהַיּוֹגְבִים
נְבֻכִים הֵם בָּאָרֶץ
## 
## 
## 
## 
זֹאת מִלִּפְנֵי אֲדוֹנַי מוֹצֵאת
וְכָל נֶפֶשׁ פְּרִי דַּרְכָּהּ מוֹצֵאת
זֹאת הָאָלָה הַיּוֹצֵאת 
עַל פְּנֵי כָל הָאָרֶץ
## 
## 
## 
## 
חָסִיד אַל תִּטֹּר לְעוֹלָם
וּמִתְּחִנַּת עֲבָדֶיךָ אַל תִּתְעַלָּם
כִּי אַתָּה מְחַיֶּה אֶת כֻּלָּם
מִפְּרִי מַעֲשֶׂיךָ תִּשְׂבַּע הָאָרֶץ
## 
## 
## 
## 
טָהוֹר אֵלֶיךָ נָשָׂאתִי עֵינַיִם
טֶרֶם אֶקְרָא מִי יַשְׁקֵנִי מַיִם
אַתָּה תַּעֲנֶה אֶת הַשָּׁמַיִם
וְהֵם יַעֲנוּ אֶת הָאָרֶץ
## 
## 
## 
## 
יְדֵי הָרוּחַ גֶּשֶׁם נְדָבוֹת יָנִיפוּ
וְקַדְרוּת אֲדָמָה בְּרִקְמָה יַחְלִיפוּ
יָזֹקּוּ מָטָר עַד יַעֲרִיפוּ 
כֶּסֶף צָרוּף בַּעֲלִיל לָאָרֶץ
## 
## 
## 
## 
כָּל יְמֵי גְּשָׁמִים הַתֵּר קִשְׁרֵיהֶם
וּבְרָקִים כִּמְבַשְּׂרִים רָצִים לִפְנֵיהֶם
שַׁתּוּ בַּשָּׁמַיִם פִּיהֶם
וּלְשׁוֹנָם תִּהֲלַךְ בָּאָרֶץ
## 
## 
## 
## 
לְהָאִיר פְּנֵי אֶרֶץ נֶעְתְּמוּ
וּלְהָקִיר מְקוֹרוֹת נִסְתְּמוּ
וּלְהַצְמִיחַ עֲרוּגוֹת רֻקְּמוּ
בְּתַחְתִּיּוֹת אֶרֶץ
## 
## 
## 
## 
מִמָּרוֹם עוֹלָמְךָ שִׂמַּחְתָּ
וּבְכִימָה וּכְסִיל מְגָדָיו הִצְמַחְתָּ
עֵינֵי כִּימָה בְּצָפוֹן הִזְרַחְתָּ
וְעֵינֵי כְסִיל בִּקְצֵה אָרֶץ
## 
## 
## 
## 
נְשַׁמָּה טוּבְךָ תְּקַוֶּה
גְּדוּדֶיהָ נַחֵת תְּלָמֶיהָ רַוֵּה
וְהַנֹּגַהּ וְהַמָּטָר צַוֵּה
מִנֹּגַהּ מִמָּטָר דֶּשֶׁא מֵאָרֶץ
## 
## 
## 
## 
סוֹעֲרִים מִתְמוֹגְגִים בְּבִכְיָם
עַד יַשְׁקִיף וְיֵרֶא בְּעָנְיָם
הַקּוֹרֵא לְמֵי הַיָּם
וַיִּשְׁפְּכֵם עַל פְּנֵי הָאָרֶץ
## 
## 
## 
## 
עֵזֶר מָתַי יָבוֹא וּמֵאַיִן
וְהִנֵּה נְשִׂיאִים וְרוּחַ וְגֶשֶׁם אָיִן
וְכֹל אֶשָּׂא אֶל הֶעָבִים עָיִן
הַשֶּׁמֶשׁ יָצָא עַל הָאָרֶץ
## 
## 
## 
## 
פָּעָלְךָ בְּקֶרֶב שָׁנִים חַיֵּה
וְאַל תְּהִי לִי נַחֲלָתִי כְּאַרְיֵה
וְזֵרוּעֶיהָ בְּמָטָר הַחֲיֵה
לְהוֹצִיא לֶחֶם מִן הָאָרֶץ
## 
## 
## 
## 
צַוָּהּ לַעֲבָדֶיךָ גֶּשֶׁם כְּחִשְׁקָם
גִּשְׁמֵי רַחֲמִים לֹא גִּשְׁמֵי נָקָם
וּדְבָרְךָ לֹא יָשׁוּב רֵיקָם
כִּי אִם הִרְוָה אֶת הָאָרֶץ
## 
## 
## 
## 
קוֹלְךָ עַל מַיִם הָרִימָה
וּבְטַל רָצוֹן מִשָּׁמַיִם הַרְעִימָה
וּבִנְעִימוֹת יָדְךָ שִׁימָה
כְּגַן עֵדֶן הָאָרֶץ
## 
## 
## 
## 
רַחוּם נוֹתֵן לִירֵאָיו טֶרֶף
קֹר וָחֹם וְקַיִץ וָחֹרֶף
מַעֲשֵׂי יָדֶיךָ אַל תֶּרֶף
לָשׂוּם לָהֶם שְׁאֵרִית בָּאָרֶץ
## 
## 
## 
## 
שְׁנַת טוֹבָתְךָ תְּעַטֵּר
לְהַפְרוֹת נֵצֶר לְהוֹצִיא חֹטֶר
וְחֶלְקַת אֶבְיוֹנֶיךָ תִּמָּטֵר
וְאֵד יַעֲלֶה מִן הָאָרֶץ
## 
## 
תִּשְׁלַח עֶזְרִי מִשְּׁמֵי מְעוֹנַי
וּבְךָ יִתְפָּאֲרוּ עַם אֶבְיוֹנַי
לֵאמֹר עֶזְרִי מֵעַם יְיָ
עוֹשֶׂה שָׁמַיִם וָאָרֶץ.
## 
## 
## יוחל צמא: (686)
יֹחֵל צָמֵא רְאוֹת מֵאַיִן
יָבוֹא עֵזֶר וּמַיִם אַיִן
וְכָל יוֹם יֶחֱזֶה בְּנָשְׁאוֹ עַיִן
נְשִׂיאִים וְרוּחַ וְגֶשֶׁם אָיִן
## 
## 
## 
## 
הָחְדְּלוּ מְדִינוֹת וְחָדְלוּ פְּרָזוֹן
כִּי אֵיפָתָם אֵיפַת רָזוֹן
וְתוֹפְשֵׂי תּוֹרָה עָזְבוּ חָזוֹן
כִּי נָע לִבָּם אַחַר מָזוֹן
הֲלִקְנוֹת חָכְמָה וְלֵב אַיִן
## 
## 
## 
## 
וְאַחַת לְאַחַת עָרִים נָעוּ
וְרוּחַ רָדְפוּ וְקָדִים רָעוּ
כִּי עֲווֹנֵיהֶם רְבִיב מָנְעוּ
בְּרֹאשׁ כָּל חוּצוֹת כְּשִׁכּוֹר תָּעוּ
וְהָיוּ כְּגֶבֶר עֲבָרוֹ יַיִן
## 
## 
## 
## 
דַּבֵּר עַל לֵב עֲטוּפֵי לִבּוֹת
הִנֵּה אֲדוֹנַי עוֹשֶׂה אֲרֻבּוֹת
בְּגִשְׁמֵי רָצוֹן אֵשׁ אַף לְכַבּוֹת
וְשׁוּבָה אֲלֵיהֶם טוּבָם לְהַרְבּוֹת 
וְיִרְאוּ בְּשׁוּבְךָ עַיִן בְּעַיִן
## 
## 
## 
## 
הַיּוֹם תִּשְׁמַע לְצַעֲקַת שׁוֹאֵל
וְלִפְקֹד עוֹלָם בְּמָטָר הוֹאֵל
לִרְווֹת כָּל הָאֲרָצוֹת הָאֵל
עַד יִוָּדַע בְּכָל יִשְׂרָאֵל
הֲיֵשׁ יְיָ בְּקִרְבֵּנוּ אִם אָיִן. 
## 
## 
## 
## 
## יבשו האפיקים: (687)
יָבְשׁוּ הָאֲפִיקִים וְכָל מַעְיְנֵיהֶם
וְשָׁמַיִם עָצְרוּ אֶת עַנְנֵיהֶם
וְהַיְּצוּרִים נָשְׂאוּ לְאֵל עֵינֵיהֶם
כְעֵינֵי עֲבָדִים אֶל יַד אֲדוֹנֵיהֶם
## 
## 
## 
## 
הֵן נֶעֶצְרוּ גְּשָׁמִים וְיָרְדוּ דְּמָעוֹת
וְיָגוֹן תַּחַת גִּיל חָגְרוּ גְּבָעוֹת
וְהַנְּפָשׁוֹת שׁוֹאֲפוֹת לְפוֹעֵל יְשׁוּעוֹת
רְעֵבוֹת לַלֶּחֶם וְלַעַג שְׂבֵעוֹת
וְאֵל שִׁלַּח רָזוֹן בְּמִשְׁמַנֵּיהֶם
## 
## 
## 
## 
וְגֻלּוֹת עִלִּיּוֹת הֵן נֶעֶצְרוּ
וְגֻלּוֹת תַּחְתִּיּוֹת אֵיךְ יִגְּרוּ
יָהּ צַוֵּה לְהַחְלִיץ עֲצָמוֹת חָרוּ
וּגְעַר בַּעֲווֹנוֹת אֲשֶׁר גָּבְרוּ
הַמַּבְדִּילִים בֵּינְךָ וּבֵינֵיהֶם
## 
## 
## 
## 
דַּבֵּר טוֹב עֲלֵיהֶם וְהֵיטֵב חָזוֹן
וְחַשְׁרַת מֵי רָצוֹן וְלֹא מֵי רָזוֹן
נְהַג לֹא בִּכְבֵדוּת וְלֹא בְּחִפָּזוֹן
וְעָבוֹת נֹשְׂאֹת בָּר וָלֶחֶם וּמָזוֹן
שְׁלַח הַיּוֹם אֲלֵיהֶם וְתֵן לִפְנֵיהֶם
## 
## 
הִנֵּה עֲבָדֶיךָ רַק לְךָ יְקַוּוּ
עַל טוֹבָה וְרָעָה צִדְקְךָ יְחַוּוּ
רַוֵּה פְּנֵי תֵּבֵל וְשָׂבְעוּ וְרָווּ
וְיָשְׁבוּ לָבֶטַח כַּאֲשֶׁר אִוּוּ
הֵמָּה וּבְנֵיהֶם וּבְנֵי בְנֵיהֶם. 
## 
## 
## נותן מטר: (689)
נוֹתֵן מָטָר עַל פְּנֵי אָרֶץ
רָץ לִקְרַאת רָץ דְּבָרוֹ יָרֵץ
וְאַל יִכָּלְאוּ גִּשְׁמֵי אֶרֶץ
כִּי אִם הִרְוָה אֶת הָאָרֶץ
## 
## 
## 
## 
עַצְמִי חָרָה וְנַפְשִׁי יְבֵשָׁה
שָׁמַי כַּבַּרְזֶל וְאַרְצִי נְחוּשָׁה
יוֹצֵק מַיִם עַל יַבָּשָׁה
בְּגִשְׁמֵי רַחֲמִים מְהֵרָה חוּשָׁה
וְיַחְפְּרוּ לָנוּ אֶת הָאָרֶץ
## 
## 
## 
## 
עָבִים שָׁבוּ לַאֲחֹרַנִּית
וְחוֹרְשִׁים לֹא הֶאֱרִיכוּ מַעֲנִית
שְׁחוֹחַ יֵלְכוּ וּקְדוֹרַנִּית 
בְּשַׂק וּבְמִסְפֵּד בְּצוֹם וּבְתַעֲנִית
עוֹמְדִים עַל אֲדוֹן כָּל הָאָרֶץ
## 
## 
צוּר הַמְצֵא עֶזְרָה בְּצָרוֹת
שְׁפֹךְ מֵי רָצוֹן עַל בַּצָּרוֹת
וּמַלֵּא בְּטוּבְךָ הָאוֹצָרוֹת
וְהַתֵּר עָבוֹת הַנֶּעֱצָרוֹת
עַד אֲשֶׁר נְהָרוֹת תְּבַקַּע אֶרֶץ.
## 
## 
## רבי רחמיך: (690)
רֻבֵּי רַחֲמֶיךָ רִבֲבֵי רְבָבוֹת
הַגּוֹמֵל לַחַיָּבִים טוֹבוֹת
יָדַעְתִּי כִּי יֶשְׁךָ אֵל בְּקִרְבִּי 
בְּךָ אֶבְטַח וְרָעָה לֹא תַּעֲבָר בִּי
צִנָּתִי וְרִכְבִּי קַשְׁתִּי וְחַרְבִּי
## 
## 
גַּם אִם אֶחֱזֶה צָרוֹת קְרוֹבוֹת 
אֶקְרָא אֶת שְׁמָם עִמְּךָ רְחוֹבוֹת
## 
## 
הוֹחַלְתִּי בְּיוֹם זָחַלְתִּי וְחַלְתִּי
אַךְ לֹא נִכְזְבָה מִמְּךָ תּוֹחַלְתִּי
עַל כֵּן טוֹב וְרַע מִמְּךָ קִבַּלְתִּי
## 
## 
מִשִּׁנֵּי אֲרָיוֹת וּזְאֵבֵי עֲרָבוֹת
אֶקְרָא שִׁמְךָ יָהּ רוֹכֵב עֲרָבוֹת
## 
## 
וַיְהִי לִי שִׁמְךָ עֶזְרָה בְּצָרוֹת
יוֹם נָתְנוּ חֲטָאַי עָבוֹת עֲצוּרוֹת
יָרַדְתָּ כְּעָב טַל עַל הַבַּצָּרוֹת
## 
## 
עַד מָלְאוּ פְּנֵי כָּל תֵּבֵל תְּנוּבוֹת
וְהַמִּדְבָּר וְאֶרֶץ הַתַּלְאוּבוֹת 
## 
## 
דַּלִּים רוֹמְמוּךָ כִּי דִּלִּיתָם 
גַּם עַל מֵי מְנוּחוֹת כַּצֹּאן נְחִיתָם
טֶרֶם יִקְרָאוּךָ אַתָּה עֲנִיתָם
## 
## 
כִּי הִנֵּה אֲדוֹנַי עוֹשֶׂה אֲרֻבּוֹת
בַּשָּׁמַיִם וְזֹרְמוּ מַיִם עָבוֹת
## 
## 
הוֹדוּ לְךָ עֲבָדִים חֶסֶד גְּמַלְתָּם
כִּמְעַט בְּעָנְיָם בַּשַּׁחַת טְבַלְתָּם
הִשְׁבַּעְתָּם וּמִידֵי חֶרֶב גְּאַלְתָּם
## 
## 
וּבְיוֹם צָעֲקוּ יָעַצְתָּ נְדִיבוֹת
וַתָּנֶף עֲלֵיהֶם גֶּשֶׁם נְדָבוֹת.
## 
## 
## אקונן על מר: (693)
אֲקוֹנֵן עַל מַר תְּלָאוֹתָי
אֲחַלֵּק בְּיַעֲקֹב קִינוֹתָי
וַאֲפִיצֵם בְּיִשְׂרָאֵל
אֲסַפֵּר תְּלָאוֹת אַחֲרֹנוֹת
אֲשֶׁר שִׁכְּחוּ רִאשׁוֹנוֹת
אֲשֶׁר עָשָׂה לְיִשְׂרָאֵל
וּבַעֲלֵי אֲנִיּוֹת יִתְמָהוּ
וְלָשֵׂאת נְהִי יִנָּהוּ
עַל אוֹדֹת יִשְׂרָאֵל
בֵּין צִבְאוֹת שֵׂעִיר וְקֵדָר
אָבַד צְבָאִי וְנֶעְדַּר
יֹצֵא צָבָא בְּיִשְׂרָאֵל
הֵם כִּי יִלָּחֲמוּ בְמִלְחַמְתָּם
אֲנַחְנוּ נֹפְלִים בְּמַפַּלְתָּם
וְזֹאת לְפָנִים בְּיִשְׂרָאֵל
מִכָּל עֵבֶר פַּח וּמוֹקֵשׁ
וְאֵין אִישׁ עֹמֵד לְבַקֵּשׁ
טוֹבָה לִבְנֵי יִשְׂרָאֵל
וּבַאֲשֶׁר לְהִלָּחֵם יְשׁוֹטֲטוּ
לְהֶרֶג וְאַבְּדָן יְלֻקְּטוּ
לְאַחַד אֶחָד בְּנֵי יִשְׂרָאֵל
לָמָּה אֲדֹנָי וְעַד כַּמָּה
מִדַּת הַדִּין וְהַנְּקָמָה
הִיא שֹׁפְטָה אֶת יִשְׂרָאֵל
אֶזְעַק חָמָס וְאֵין קשֵׁב
וְאַתָּה קָדוֹשׁ יוֹשֵׁב
תְּהִלּוֹת יִשְׂרָאֵל
וְאִם לֹא בְרַחֲמִים תֵּפֶן
עוֹלֵל יְעוֹלֲלוּ כַגֶּפֶן
שְׁאֵרִית יִשְׂרָאֵל
קְפָדָה אַחַר קְפָדָה
וּמִמָּרָה עַד חֲרָדָה
מַסְעֵי בְנֵי יִשְׂרָאֵל
נִשְׁמַע הַדָּבָר הָרָע
וּמְקוֹם בְּגָדַי נִקְרַע
לִבִּי לְחוֹקְקֵי יִשְׂרָאֵל
סְגֻלַּת רָאשִׁים וּסְגָנִים
חֲכָמִים יְדֻעִים וּנְבֹנִים
רָאשֵׁי אַלְפֵי יִשְׂרָאֵל
עִמָּם הָדָר וְתִפְאָרָה
וְלָהֶם הַצִּיץ וְהָעֲטָרָה
וּלְמִי כָּל חֶמְדַת יִשְׂרָאֵל
מַעֲרָכָה מוּל מַעֲרָכָה
עֹשֵׂי מְלֶאכֶת מַמְלָכָה
אֲצִילֵי בְנֵי יִשְרָאֵל
יוֹם שֹׁד מִשַּׁדַּי אָתָה
וּבוֹשִים יוֹעֲצִים וְנֶעֱשְתָה
עֲצַת קְדוֹשׁ יִשְרָאֵל
עַל עִיר סֹחֲרֶיהָ שָׂרִים
בְּתוֹכָה שִׁשִּׁים גִּבּוֹרִים
מִגִּבֹּרֵי יִשְׂרָאֵל
וּמַלְאָךְ בָּתֵּיהֶם יִסָּח
בָעֵת הַהִיא לֹא פָסַח
עַל בָּתֵי בְנֵי יִשְׂרָאֵל
גְּזֵרָה נִגְזְרָה וּבָאָה
מֵאֵת אֲדֹנָי יָצַאָה
לְהָמִית עִיר וְאֵם בְּיִשְרָאֵל
מַלְאֲכֵי מָוֶת נֶעֱרָכִים
וְלֹא הִכְנִיסוּ מַלְאָכִים
בְּכִי תַחֲנוּנֵי בְּנֵי יִשְׂרָאֵל
וּבְיוֹם אֲשֶׁר הָבְקְעָה הָעִיר
יָצְאָה נִקְמַת בְּנֵי שֵׂעִיר
כַּאֲשֶׁר הָיְתָה לְיִשְׂרָאֵל
חֲלָלִים חוּצוֹתָם מָלְאוּ
וְהַמַּשְׁחִיתִים קוֹל נָשְׂאוּ
עַל בְּתוּלַת יִשְׂרָאֵל
וְאַחַר עֲבֹר חֶרֶב נְקָמָה
שִׁבְיָה וְרָעָב וְצָמָא
קִדְמוּ אֶת בְּנֵי יִשְׂרָאֵל
עַל כֵן אֶשּׂם וְאֶשְׁאַף
כִּי אֵל גָּדַע בָּחֳרִי אַף
כֹּל קֶרֶן יִשְׂרָאֵל
עַד מָתַי קֵץ פְּלָאוֹתַי
אֱלֹהֵי צְבָאוֹת וְעַד מָתַי
יְבֻקַּשׁ אֶת עֲוֹן יִשְׂרָאֵל
חוּסָה וְהָיִיתָ לְמַחֲסֶה
הֲכָלָה אַתָּה עֹשֶׂה
אֵת שְׁאֵרִית יִשְרָאֵל.
## 
## 
## פלשתים נאספים: (696)
פְּלִשְׁתִּים נֶאֱסָפִים / וַאֲדוֹמִים שׁוֹסִים,
אֵלֶּה בָרֶכֶב / וְאֵלֶּה בַסּוּסִים –
וַאֲנַחְנוּ שִׁמְךָ / לְמִגְדַּל עֹז נָשִׂים:
הַפְלֵה חֲסָדֶיךָ, / מוֹשִׁיעַ חוֹסִים!
## 
## 
חוֹסִים הִבְטַחְתָּם / יוֹם אֲשֶׁר יִסַּרְתָּם,
כִּי אָז לֹא מְאַסְתָּם / וְעַתָּה לֹא גְעַלְתָּם.
נוֹשְׂאֵי עֹל קָמִים / וּמוֹרָאָם וְחִתָּם
מְדַבְּרִים עַל לִבָּם / אַנְשֵׁי מִלְחַמְתָּם:
רַבִּים אֲשֶׁר אִתָּ/נוּ מֵאֲשֶׁר אוֹתָם –
רַחֲמֶיךָ רַבִּים / כַּמַּיִם לַיָּם מְכַסִּים.
## 
## 
צוֹרֲרִים נִלְחָמִים / כְּפָרִיצֵי חַיּוֹת,
אַלּוּפֵי אֱלִיפַז / עִם אֵילֵי נְבָיוֹת –
וְנִבְהֲלוּ בֵינֵיהֶם / צְעִירֵי הַשֵּׂיוֹת
וְאֵיךְ יִשְׁלַם עֵדֶר / יְנַהֲגוּהוּ אֲרָיוֹת?
הֲלֹא בְּפִלְאֵי מַעֲשִׂים, / בִּגְבוּרוֹת וְנִסִּים?
## 
## 
נְתָנוּם עֲווֹנֵיהֶם / בִּידֵי מְעַנֵּיהֶם,
וְאֵין לָהֶם מַעֲשִׂים / לְבַד בְּרִית קַדְמוֹנֵיהֶם
וְלָשֵׂאת עֵת צָרָה / לְאֵל אֶת עֵינֵיהֶם,
כְּעֵינֵי הָעֲבָדִים / אֶל יַד אֲדוֹנֵיהֶם –
דַּלִּים וְנִמְאָסִים / בִּידֵי שָׂרֵי מִסִּים.
## 
## 
## עזרי מעם: (698)
עֶזְרִי מֵעִם אֲדֹנַי מָגִנִּי וְסִתְרִי
בְּיוֹם יִגְדַּל שֶׁבֶר לֹא יֶחְדַּל סִבְרִי
אֲבָל אֶשָּׂא עֵינַי לְצוּר יִשְׁעִי וְאוֹרִי
וְאֹמַר מֵאַיִן יָבוֹא עֶזְרִי
## 
## 
## 
## 
יְהִי חַסְדְּךָ לְנַחֵם פְּלֵטַת עִיר בְּזוּזָה
אֲשֶׁר שַׂמְתָּהּ לְבִזָּה בְּיַד שַׁמָּה וּמִזָּה
אֲשֶׁר תִּשְׁאַף לְמִרְעֶה כְּשֶׂה דַּלָּה וְרָזָה
וְחוּסָה עַל מְלָאכָה נָמֵס וּנְמִבְזָה
בְּחֵמָה יִסַּרְתָּהּ בְּמוּסָר אַכְזָרִי
## 
## 
## 
## 
כְּבָר חָלַף זְמַנִּי בְּהֶבֶל וַיֶּהְבָּל
וְרוּחִי חֻבָּלָה וְהָעֹל לֹא חֻבַּל
וְכָל אוֹחִיל רְאוֹת טוֹב לְצַלְמָוֶת אוּבָל
רְאֵה כִּי סַף וְכָשַׁל כּוֹחַ הַסַּבָּל
וְנִכְרָת רֹאשׁ וְזָנָב וְאֵין שֹׁרֶשׁ וּפֶרִי
## 
## 
כְּבֵדִי עַל כְּבוֹדִי לָאָרֶץ נִשְׁפָּךְ
וְהוֹדִי מִיְּגוֹנִי לְמַשְׁחִית לִי נֶהְפַּךְ
אֱלֹהַי הֲלָנֶצַח יֶעְשַׁן בִּי אַפָּךְ
וְיוֹם אֶעֱמֹד בְּמוּסָר וְאַפְגִּיעַ קִצְפָּךְ
וְשַׂכּוֹתָ כַּפְּךָ עָלַי עַד עָבְרִי
## 
## 
עֲנֵה עָנִי בְּזַעֲקוֹ אֵלֶיךָ חָמָס
מִקֹּצֶר רוּחַ וּמִכֹּבֶד הַמָּס
צַר גָּאֹה יִגְאֶה וְהוּא הִמֵּס יִמָּס
עֲדֵי שָׂם אֶת לְחָיָיו לְכַף רַגְלָיו לְמִרְמָס
הַלִּצְמִיתוּת מְכַרְתַּנִי אֶל עַם נָכְרִי
## 
## 
עָזִי וְזִמְרָתִי הֱיֵה לִי לִישׁוּעָה
וְאַל תּוֹחַר תְּרוּפָה מִנֶּפֶשׁ נְגוּעָה
וּבַשֵּׂר הַמְּיַחֲלִים וְהֵיטֵב הַשְּׁמוּעָה
וְהוֹסֵף לִפְדוֹתִי בְּיָדְךָ הַיְּדוּעָה 
לְמַעַן לֹא אֶחְדַּל אֱלֹהַי מִסִּבְרִי.
## 
## 
## יאשוני מרחמיך: (705)
יִאֲשׁוּנִי מֵרַחֲמֶיךָ גּוֹיִים שְׁכֵחֵי אֱלֹהִים:
## 
## 
״הַעוֹד תַּעֲמֹד עַל מִצְפֶּה, / תְּיַחֵל מַרְפֵּא
וּפִתְחוֹן פֶּה – / גּוֹי נִדְכֶּה וְנִסְפֶּה,
נָגוּעַ מֻכֵּה אֱלֹהִים?
## 
## 
וּמַה תִּקְוַת גּוֹי מְפֹרָד וּמְפֻזָּר, / נָכְרִי וּמוּזָר,
אוֹהֲבוֹ נִגְזָר / וְאוֹיְבוֹ נֶעֱזָר –
אֵין יְשׁוּעָתָה לּוֹ בֵאלֹהִים?
## 
## 
דְּבִירוֹ חָרַב / וְיוֹמוֹ עָרַב / וְאֵידוֹ קָרַב,
וּבֵיתוֹ נָשַׁם / וְאָשֹׁם אָשַׁם / הַהֵיכָל, אֲשֶׁר שָׁם
נִגְלוּ אֵלָיו הָאֱלֹהִים.
## 
## 
הֶבֶל יִתְעַנֶּה / וְיַרְחֵי שָׁוְא יְמֻנֶּה
וְלָרִיק יִפְנֶה – / וְאֵין קוֹל וְאֵין עוֹנֶה,
כִּי אֵין מַעֲנֵה אֱלֹהִים!״
## 
## 
הֵשִׁיבוּ שְׂעִפַּי / וַיָּרִיבוּ שַׂרְעַפַּי
לְהָשִׁיב דָּבָר כְּנֶגְדּוֹ: / ״הֲגַם אֶת הַטּוֹב לְבַדּוֹ
נְקַבֵּל מֵאֵת הָאֱלֹהִים?
## 
## 
לֹא לָנֶצַח יָרִיב / וְאִם הֶחֱרִיב – יַרְחִיב,
וְאִם הִרְחִיק – יַקְרִיב / וְיַקְשִׁיב לְהָשִׁיב –
מִי יוֹדֵעַ יָשׁוּב וְנִחַם הָאֱלֹהִים.
## 
## 
וַהֲלֹא מִמִּצְרַיִם גְּאָלָנוּ / וּמִמַּעֲמַקֵּי יָם הֶעֱלָנוּ
צוּר אֲבוֹתֵינוּ וְעֶזְרָתָם, / קְרָאוּהוּ בְּעֵת צָרָתָם
וַתַּעַל שַׁוְעָתָם אֶל הָאֱלֹהִים״.
## 
## 
יַחֵל יִשְׂרָאֵל פִּדְיוֹן
מֵאֵל עֶלְיוֹן, / שׁוֹכֵן צִיּוֹן –
מִי יוֹדֵעַ יָשׁוּב וְנִחַם הָאֱלֹהִים.
## 
## 
## כל כוכבי: (707)
כָּל כּוֹכְבֵי בֹקֶר לְךָ יָשִׁירוּ
כִּי זָהֳרֵיהֶם מִמְּךָ יַזְהִירוּ
וּבְנֵי אֱלֹהִים עֹמְדִים עַל מִשְׁמְרוֹת
לַיִל וְיוֹם שֵׁם נֶאֱדָר יַאְדִּירוּ
וּקְהַל קְדֹשִׁים קִבְּלוּ מֵהֶם וְכָל
שַׁחַר לְשַׁחֵר בֵּיתְךָ יָעִירוּ.
## 
## 
## יאירון כוכבי: (707)
יְאִירוּן כּוֹכְבֵי נִשְׁפִּי וְיָשֻׁבוּ יְמֵי חָרְפִּי
הֲדַר יַעְרִי וְכַרְמִלִּי וְעֻגָבִי וְקוֹל תֻּפִּי
וְשָׁב צָמִיד לְאֶזְרֹעִי וְהַנֶּזֶם עֲלֵי אַפִּי
דְּבִיר דּוֹדִי וּבֵית סוֹדִי הֱיוֹת סִפָּם לְמוּל סִפִּי
הֱיוֹתִי שָׁב לְיִחוּדוֹ בְּכָל לִבִּי וְשַׂרְעַפִּי
וְנַפְשִׁי תַעֲלֹז בִּשְׁמוֹ וְרֹן זִכְרוֹ יְהַלֶּל פִּי.
## 
## 
## יחידה יחדי: (708)
יְחִידָה יַחֲדִי נָא אֵל אֱמוּנָה
וְהַרְבִּי שִׁיר וְהֵיטִיבִי נְגִינָה
הֲגוֹת דָּתוֹ יְהִי דָתֵךְ וְרִשְׁיוֹן
בְּכָל עֵת שַׁאֲלִי לִשְׁפֹּךְ תְּחִנָּה
וְיֵקַל אָז קְנוֹת כָּל הוֹן וְיֵקַר
בְּעֵינַיִךְ קְנוֹת חָכְמָה וּבִינָה
דְּחִי גִיל מִפְּנֵי גִיל כִּי מְתֵי גִיל
סְכָלִים הֵם וְאֵין בָּהֶם תְּבוּנָה
הֲלֹא הִנֵּה זְמַן קִצֵּךְ וְאִם רַב
מְעַט מִזְעָר כְּמוֹ רֶגַע בְּעֹנָה
הֱשִיבַתְנִי הֲבִינוֹתִי מְהֵרָה
יְדִידִי כִּי אֱמֶת כָּל זֹאת וְאָמְנָה
קְרֹא הוֹאֵל כְּדַל שֹׁאֵל פְּנֵי אֵל
לְנַצֵּחַ בְּקוֹל תּוֹדָה וְרִנָּה
טְרוּפָה אִם תְּשִׂימֵנִי דְּעֶה כִּי
לְבָבִי עֵר וְאִם אֲנִי יְשֵׁנָה
נְדוּדָה מִמְּרוֹמוֹת וַעֲצֻרָה
בְּצַלְמָוֶת וְאֶל מָוֶת נְתוּנָה
חֲסִין יָהּ חִישׁ יְנִיחֵנִי וְאֶהְיֶה
צְרוּרָה תּוֹךְ צְרוֹר חַיִּים צְפוּנָה
זְכוּרָיו גֹּאֲלִי חַי עוֹד יְבָרֵךְ
וְכֹה לֶחִי לְאֵל חַי קוֹל רְנָנָה
קְהַל נַפְשׁוֹת חֲסִידָיו יַעֲרֹכוּן
בְּסוֹד חַיִּים שֶׁהֵם חַיִּים עֲדֶנָה.
## 
## 
## יפית יחידה: (710)
יָפִית יְחִידָה בְּעוֹדָךְ בִּי וְנָעַמְתְּ לִי
הַיּוֹם בְּעָמְדֵךְ פְּנֵי אָדוֹן שְׁמוֹ גֹּאֲלִי
וּשְׂכַר יְגִיעָה מְנוּחָה אַחֲרֵי תִשְׁאֲלִי
דֹּמִי וְהִשְׁתַּחֲוִי אֶל עֹל אֲשֶׁר תִּסְבְּלִי
הֵן תֵּדְעִי סוֹד זְמַן אֹזֶן לְבָבֵךְ גְּלִי
לִמְדִי עֲשׂוֹ טוֹב וְאַל רָע כִּי עֲשׂוֹ תִסְכְּלִי
וּתְנִי לְצוּר כֹּל נְשָׁמָה לוֹ תְהַלֵּל חֲלִי
יִקְרַת תְּהִלּוֹת וְאָכֵן יָהּ שְׁמוֹ הַלְלִי.
## 
## 
## יקרה שכנה: (711)
יְקָרָה שָׁכְנָה גֵוְיָה כְּאוֹר יִשְׁכֹּן בְּמַאְפֵּלְיָה
הֲלֹא תַחְמֹד פְּרִידַת גֵּו וְלָשׁוּב אֶל גְּאוֹן עֶדְיָהּ
וַתֹּאכַל יוֹם פְּרִידָתָהּ פְּרִי דָתָהּ וְזֶה פִּרְיָהּ
דְּבַשׁ עֵדֶן וְצוּף נֹעַם לְהַשְׂבִּיעַ בְּטוֹב עֶדְיָהּ
הֲלִיכוֹת יֹצְרָהּ תִּרְאֶה וְתִשְׁכַּח אֶת יְמֵי עָנְיָהּ
תְּהַלֵּל אֶת שְׁמוֹ עִם כֹּל נְשָׁמָה שֶתְּהַלֵּל יָהּ.
## 
## 
## עבד אשר: (711)
עֶבֶד אֲשֶׁר יָעִיר לְשַׁחֶרְךָ שַׁחַר וַיִּדְרֹשׁ מִמְּךָ חֹפֶשׁ
הֵן יוֹם מְנוּחָה דָּל אֲמִתֶּךָ עַל בֶּן אֲמָתֶךָ וְיִנָּפֵשׁ
יוֹם לַעֲרֹךְ שִׁיר אִוְּתָה נַפְשׁוֹ לִשְׁמָךְ וְזִכְרָךְ תַּאֲוַת נֶפֶשׁ.
## 
## 
## לערך שיר: (712)
לַעֲרֹךְ שִׁיר בָּאנוּ וְנֹעַם צוּר לַחֲזוֹת
אֲשֶׁר עָשָׂה לָנוּ אֶת הַנֶּפֶשׁ הַזֹּאת
## 
יְדֵי מַחֲשָׁב קָצְרוּ מִלְּהַשִּׁיג פִּלְאוֹ
וּמִנִּי יִבָּצְרוּ מִגְדְּלֵי רוּם שִׂיאוֹ
וּמַחְשְׁבוֹתַי יֵצְרוּ בָּם לְבָבִי מְצָאוֹ
בְּנֵר נְשָׁמוֹת נוֹצְרוּ מִפְּנִינֵי כִסְאוֹ
בְּזָהֳרוֹ נֶאֱחָזוֹת וְלַעֲלוֹת נֶחְפָּזוֹת
## 
הִנְנִי וִיצֻרַי צֵל וּבָאָה שִׁמְשִׁי
וְהֵן חַטֹּאת נְעוּרַי חִיְּבוּ אֶת רֹאשִׁי
וְיִצְרִי רֹאשׁ צָרַי לִי כְּנָחָשׁ מַשִּׂיא
וְאָגוּר יוֹם מְגוּרַי יוֹם תְּמָאֵן נַפְשִׁי
לָלֶכֶת אַחֲרַי אֶל הָאָרֶץ הַזֹּאת
## 
וּמַה לְּאֵל יִתְאוֹנֵן אִישׁ מְלֵא בּוּז וָרִישׁ
אַךְ כְּדָל יִתְחַנֵּן אַךְ כְּדַךְ יְהִי דֹּרֵשׁ
לְאַט לְנַפְשִׁי וְחוֹנֵן לְאַט פֶּן אִוָּרֵשׁ
בְּצִלְּךָ אֶתְלוֹנֵן וְיוֹם חַסְדְּךָ תּוֹרֵשׁ
גָּרֵשׁ אַל תְּגָרֵשׁ הָאָמָה הַזֹּאת
## 
דָּרְשָׁה לַחֲזוֹתְךָ נֶפֶשׁ בֶּן אֲמָתֶךָ
וְאִם לֹא רָאַתְךָ רָאֲתָה זוּלָתֶךָ
אַךְ תֶחֱזֶה אוֹתְךָ בְּמוֹפֶתְךָ וְאוֹתְךָ
זְכֹר זֹאת שִׁפְחָתְךָ עִם בְּנוֹת בְּרִיתְךָ
אֲשֶׁר בְּיָדֶךָ גְנוּזוֹת וְנָעָמְךָ חֹזוֹת
## 
הַעֲלֵה אוֹר שָׁקַע בִּנְעִמוֹת יְמִינְךָ
דַּי לְעָנָן תָּקַע אָהֳלוֹ לַחֲרוֹנְךָ
עֲנַן חַטָּאת נִרְקַע בֵּינִי וּבֵינְךָ
וְלֵיל חֲרוֹנְךָ בַּקַע בְּאוֹר כּוֹכְבֵי רְצוֹנְךָ
וְהַבֵּט מִמְּעוֹנְךָ וּפְקֹד גֶּפֶן זֹאת.
## יערף לקחי: (714)
יַעֲרֹף לִקְחִי מִפִּי כְּמָטָר
לָאֵל אֲשֶׁר הוֹד וְהָדָר עָטַר
חֶסֶד נָצַר וְנָקָם נָטַר
יַנַּח יָדוֹ עַל אוֹיְבָיְכִי
## 
## 
הַטִּי אֹזֶן לְדִבְרֵי נְגִידִים 
לִשְׁמֹר שַׁבָּת כַּלִּמּוּדִים
וְגַם לִנְטוֹת מִדַּרְכֵי מְזִידִים
הִיא מִצְוַת מֶלֶךְ עוֹשָׂיְכִי
## 
## 
וּבְעוֹד תִּהְיִי בְּקִרְבִּי כְּלוּאָה
הִוָּדְעִי לוֹ כִּי אַתְּ בְּרוּאָה
וּבְהִכָּשְׁלֵךְ אֵלָיו נְשׂוּאָה
אִתּוֹ נִגְלוּ תַּעֲלוּמָיְכִי
## 
## 
דֹּמִי כִּי עוֹד פָּנָיו יָאֵר
וְשִׁכְנוֹ יְפָאֵר בְּמִקְדַּשׁ נִאֵר
יְשִׁיבֵךְ לִימֵי עֲלוּמִים וּפְאֵר
יְחַדֵּשׁ כַּנֶּשֶׁר נְעוּרָיְכִי
## 
## 
הָכִינִי שִׁיר צְאִי בֵּין עֲלָמוֹת
בְּעוֹד תֵּעָצְרִי בְּכִלְאֵי אֲדָמוֹת
בָּרְכִי לְיוֹצֵר כָּל הַנְּשָׁמוֹת
גּוֹאֵל מִשַּׁחַת חַיָּיְכִי.
## 
## 
## הא לך: (716)
הֵא לְךָ אֲנַחְנוּ אֵל מוֹדִים
וּמְהַללִים
## 
דַּלְתְּךָ מְגַמַּת פָּנֵינוּ
זִכְרְךָ דְּבַשׁ לִלְשׁוֹנֵנוּ
כַּאֲשֶׁר תְּלוּיוֹת עֵינֵינוּ
## 
נֶגְדְּךָ כְּעֵינֵי הָעֲבָדִים
לָךְ מְיַחֲלִים
## 
וַאֲשֶׁר בְּרִיתְךָ בִלְשׁוֹנָם
רוֹמֲמֻתְךָ יָהּ בִּגְרוֹנָם
כִּי בְיָדְךָ דֵּי חֶסְרוֹנָם
## 
חָרְדוּ לְךָ בֵּין מַחְרִידִים
וּמְבַהֲלִים
## 
הִללוּ נְשָׁמוֹת עָשִׂיתָ
כָּרְעוּ גְוִיּוֹת קָנִיתָ
שׁוֹרֲרוּ בְנוֹת שִׁיר בָּנִיתָ
## 
לָךְ בְּתֹף וְכִנּוֹר מוֹרִידִים
וּמְחַלְּלִים
## 
יָהּ רְצֵה עֲבֹדַת נֶחְשָׁלִים
בַּעֲמַל זְמַנִּים נִכְשָׁלִים
אַךְ כְּפִי יְכָלְתָּם נִמְשָׁלִים
## 
לַאֲשֶׁר בְּרוּם עוֹלָם עֹמְדִים
וּמְפַלֲלִים.
## 
## 
## אמיץ אמץ: (717)
אַמִּיץ אַמֵּץ אֱמוּנִים וְחוֹנְנֵם
וְנִשְׁמַת שַׁדַּי תְּבִינֵם
## 
יוֹם צַר לָהֶם יֶאֱרוֹב
וְתִפְנֶה שִׁמְשָׁם לַעֲרוֹב
אֹתָם לְטוֹבָה תַעֲקוֹב
וּבְצֵל יָדְךָ תִּצְפְּנֵם
## 
הַצֵּל יְדִידִים נִקְדְּשׁוּ
וְאֹתְךָ יוֹם יוֹם יִדְרְשׁוּ
מַלְאֲכֵי שָׁלוֹם יִפְגְּשׁוּ
לְחֵן בְּעֵינֶיךָ תִּתְּנֵם
## 
וְאֹיְבָם כָּלִיל יַחֲלֹף
כְּחָצִיר טֶרֶם יִשְׁלֹף
וְאֵידָם יַעֲבֹר וְיִדְלֹף
וּבֶטַח בָּדָד תְּשַׁכְּנֵם
## 
דְּשֵׁנִים בְּבֵיתְךָ יִהְיוּ
כָּל עוֹד יָמִים יִחְיוּ
וְחֵילָם וְעָשְׁרָם יִרְבְּיוּ
וּבְרַב טוּבְךָ תְּעַדְּנֵם
## 
הֵמָּה לְמַעְלָה יַעֲלוּ
וְעַמִּים תַּחְתָּם יִפְּלוּ
וּבְכָל מִשְׁאָל יִשְׁאֲלוּ
טֶרֶם קָרְאוּ תַּעֲנֵם.
## 
## 
## מידך היתה: (719)
מִיָּדְךָ הָיְתָה לְלִבִּי
רוּחִי בְקִרְבִּי
## 
יוֹם בּוֹ אֲחַפֵּשׂ הֲיֵשׁ אֲדֹנָי
כִּי נַעֲלָה מֵרְאוֹת בְּעֵינָי
שַׁבְתִּי לְלִבִּי וְרַעְיוֹנָי
## 
וָאֶמְצְאָה כִסְאֲךָ לְעֵד בִּי
טָמוּן בְּחֻבִּי
## 
הוּא כִסְאֲךָ מַחֲצַב נְשָׁמָה
מִשָּׁם תְּנַהֵג בְּנֵי אֲדָמָה
אַחַר עֲצָתְךָ מַה לַּמְּזִמָּה
## 
קוּמִי לְפִי חֶפְצְךָ וְשָׁכְבִּי
שַׁחְרִי וְעַרְבִּי
## 
וָאֶבְחֲרָה חַסְדְּךָ לְמַחֲסֶה
אֶשְׁאַל צְרָכַי וְלֹא אֲנַסֶּה
כִּי אֶבְטְחָה עַל שְׁמָךְ וְאֶעְשֶׂה
## 
דִּגְלִי לְמוּל לֹחֲמַי וְרִכְבִּי
קַשְׁתִּי וְחַרְבִּי.
## 
## 
## נשמת ידידים יקרים: (720)
נִשְׁמַת יְדִידִים יְקָרִים יְבֹאוּן יְיַחֲדוּן ישֵׁב עָרֶץ
תְּיַחֶדְךָ יוֹם יְיַחֲלוּ יְדִידִים יִנּוֹן יְלִיד פָּרֶץ
יִשְׂמְחוּ הַשּׁמַיִם וְתָגֵל הָאָרֶץ
## 
נִשְׁמַת הָעָם הַדֹּרֵש הֲלִיכוֹת הָאֵל הַמְאַסֵּף אֲסֵפָה
תְּהוֹדְךָ הַלֹּבֵש הָדָר הַשּׂם הֲמוֹן הֶגְיוֹנֵנוּ תְּרוּפָה
הָאֵל תָּמִים דַּרְכּוֹ אִמְרַת אֲדֹנָי צְרוּפָה
## 
נִשְׁמַת וְלָדִים וְתִיקִים וָעֲדוּ וַיִּתְעַתְּדוּ וַיְבַקְשׁוּ גֹאֲלָם
תְּוַעֶדְךָ וָתִיק וְאֹמֵר וְגֹמֵר וּבִדְבָרוֹ וּמַאֲמָרוֹ הַכֹּל נִשְׁלָם
וַיֵּשֵׁב אֲדֹנָי מֶלֶךְ לְעוֹלָם
## 
נִשְׁמַת דָּחוּי דֹּרֵש דַּעַת דָּת בּוֹרְאוֹ
תְּדַגֶּלְךָ דָּגוּל דֹּלֶה דֹק דֶּרֶךְ דִּגְלֵי צְבָאוֹ
דִּבֶּר וַיִּקְרָא אָרֶץ מִמִּזְרַח שֶׁמֶשׁ עַד מְבוֹאוֹ
## 
נִשְׁמַת הֲלוּמִים הֹגִים הוֹד אֲדֹנֵיהֶם
תְּהַדֶּרְךָ הַבּוֹרֵא הַמֵּבִין הָגוּת הַלְּבָבוֹת הָעֹמַד בְּסוֹדֵיהֶם
הַיּוֹצֵר יַחַד לִבָּם הַמֵּבִין אֶל כָּל מַעֲשֵׂיהֶם.
## 
## 
## מי כמוך עמקות: (723)
מִי כָמוֹךָ, עֲמֻקּוֹת גּוֹלֶה –
נוֹרָא תְהִלּוֹת, עוֹשֵׂה פֶלֶא.
## 
## 
יוֹצֵר הִמְצִיא כֹל מֵאָיִן,
נִגְלֶה לְלֵבָב – לֹא לָעַיִן!
כֵּן אַל תִּשְׁאַל אֵיךְ וָאָיִן,
כִּי שָׁמַיִם וְאֶרֶץ מָלֵא.
## 
## 
הָסֵר תַּאֲוָה מִקִּרְבֶּךָ –
תִּמְצָא צוּרָךְ תּוֹךְ חֻבֶּךָ,
מִתְהַלֵּךְ לְאַט בִּלְבָבֶךָ,
הוּא הַמּוֹרִיד וְהוּא הַמַּעֲלֶה.
## 
## 
וּרְאֵה דֶרֶךְ סוֹד הַנֶָפֶשׁ
וַחֲקֹר אוֹתָהּ וּבָהּ תִּנָּפֵשׁ,
הוּא יַשְׂכִּילְךָ וְתִמְצָא חֹפֶשׁ,
כִּי אַתְּ אַסִּיר וְעוֹלָם כֶּלֶא.
## 
## 
דַּעַת שִׂים צִיר בֵּינְךָ וּבֵינוֹ,
וּבַטֵּל רְצוֹנְךָ וַעֲשֵׂה רְצוֹנוֹ,
וְדַע כִּי בַאֲשֶׁר תַּסְתִּיר – עֵינוֹ
וְדָבָר מֶנּוּ לֹא יִפָּלֵא.
## 
## 
הוּא הַחַי בְּאֵין עַפְרוֹת תֵּבֵל,
וְהוּא הָעוֹשֶׂה וְהוּא הַסּוֹבֵל,
וְאָדָם נֶחְשָׁב כְּצִיצַת נוֹבֵל,
מַהֵר יִבֹּל כִּנְבֹל עָלֶה.
## 
## 
## גדלו אהיה: (724)
גַּדְּלוּ אֶהְיֶה כַּאֲשֶׁר גִּדַּלְכֶם
בַּעֲבוּר תִּהְיֶה יִרְאָתוֹ עַל פְּנֵיכֶם
## 
יַחֲדוּ צְבָאוֹת אֶת כְּבוֹד דָּר מְעוֹנָי
עֹשֵׂה נִפְלָאוֹת בְּכָל יוֹם לְעֵינָי
וֶהֱשִׂימָם אוֹת בְּמַקְהֲלוֹת אֱמוּנָי
וּבְשֵׁם אֲדֹנָי בֵּרַכְנוּכֶם
## .
וְלָמָּה בְּעֶבְרָה תִּהְיֶה לָבֹז
וָשֶׂה נִפְזָרָה בְּיַד צָרִים לָגֹז
וְעֶלְיוֹן נוֹרָא לְמַחֲסֶה וָעֹז
דָּתוֹ כְּמַקֵּל וּמַקֶּלְכֶם בְּיֶדְכֶם
## .
הוֹד צִיּוֹן כְּמִגְדַּל אֵל יוֹאֵל וְיִבֶן
עִמְדוּ עַם דָּל תִּקְוָה לְהָבֵן
וּלְקוֹל יִתְגַּדַּל דֹּמּוּ כָאָבֶן
אָנֹכִי עֹמֵד בֵּין אֲדֹנָי וּבֵינֵיכֶם.
## 
## 
## נערץ בקדושים: (726)
נַעֲרָץ בִּקְדֹשִׁים רַבָּה
יִתְגַּדַּל וְיִתְקַדַּשׁ שְׁמֵהּ רַבָּא
## 
יוֹם אֶעֱטֹף לְנֶגְדֶּךָ הַקְשֵׁב
צוּר וְאוֹתִי רַק אַל תָּשֵׁב
מַהֲלָלָי שַׁי יְחַשֵּׁב
צוּר נֹטֶה שְׁחָקָיו כְּקֻבָּה
## 
הֵן אֲקַוֶּה חַסְדְּךָ מַלְכִּי
צוּר עֲנֵנִי וְיַשֵּׁר דַּרְכִּי
נֶגְדְּךָ שִׂים נָא חִין עֶרְכִּי
אֵל פְּלָאָיו בִּלְתִּי קִצְבָּה
## 
וַעֲנֵה עָם יֶשְׁעֲךָ שִׁבֵּר
צוּר וְהוֹשַׁע נַחֲלַת עֵבֶר
וּכַנְּשָׁרִים יַעֲלוּ אֵבֶר
לְךָ יְהוֹדוּן צוּרִי בְּחִבָּה
## 
דְּרוֹר לְעַמְּךָ תִּקְרָא וְתָרִיב
צוּר יְרִיבַי אֹתָם תַּחֲרִיב
בַּעֲגָלָא וּבִזְמַן קָרִיב
תַּהֲפֹךְ עָרֵיהֶם לְחָרְבָּה
## 
הַמְּהֻלָּל מִכָּל פִּיּוֹת
הַעֲלֵם מִבּוֹר תַּחְתִּיּוֹת
וּכְקֶדֶם יַחַד לִהְיוֹת
וּלִפְדּוֹתִי תָּשִׁית סִבָּה
## 
## 
## משגיב בכחו:(727)
מַשְׁגִּיב בְּכֹחוֹ מִי בִלְתּוֹ וְכָמֹהוּ
כִּי הוּא מְקוֹר הַכֹּל יֹצְרוֹ וְעֹשֵׂהוּ
כֵּן לוֹ דְמוּת עַיִן לֹא רָאֲתָה בִּלְתִּי
נֶפֶשׁ בְּלֵב תַכִּיר אֹתוֹ וְתִצְפֵּהוּ
עֹצֶם כְּבוֹדוֹ הֵכִיל כֹּל וְכֵן נִקְרָא
מָקוֹם לְכֹל כִּי לֹא מָקוֹם יְכִילֵהוּ
רֹאָה וְלֹא נִרְאֵית לְרֹאֶה וְלֹא נִרְאֶה
בֹּאִי וְהוֹדִי אֶת אֲדֹנָי וּבָרְכֵהוּ.
## 
## 
## מכל בני: (728)
מִכָּל בְּנֵי חֲלוֹף מְתֵי מָוֶת מִי זֶה אָמַר וַתֶּהִי
אַךְ אֵל תִּקַּן וּמִי יְעַוֵּת כִּי הוּא אָמַר וַיֶּהִי
מִכָל בְּנֵי עָפָר וָאֵפֶר מִי זֶה אָמַר וַתֶּהִי
אַךְ אֵל יָעַץ וּמִי יָפֵר כִּי הוּא אָמַר וַיֶּהִי
מִכָּל בְּנֵי בָתֵּי חֹמֶר מִי זֶה אָמַר וַתֶּהִי
אַךְ אֵל אֹמֵר וְהוּא גֹמֵר כִּי הוּא אָמַר וַיֶּהִי
מִכָּל מְיַחֲלֵי יוֹם חֲלִיפָה מִי זֶה אָמַר וַתֶּהִי
אַךְ אֵל אִמְרָתוֹ צְרוּפָה כִּי הוּא אָמַר וַיֶּהִי
מִכָּל יְצוּרֵי תַחְתִיּוֹת מִי זֶה אָמַר וַתֶּהִי
אַךְ אֵל מַגִּיד אֹתִיּוֹת כִּי הוּא אָמַר וַיֶּהִי
מִכָּל אֲשֶׁר הָיוּ כְרוּחַ מִי זֶה אָמַר וַתֶּהִי
אַך אֵל שַׁלִּיט בָּרוּחַ כִּי הוּא אָמַר וַיֶּהִי.
## 
## 
## ינחם לבב: (729)
יְנֻחַם לְבַב נִפְעָם וְנֶחְלֶה וְנִהֲיֶה
בְּשֵׁם אֵל אֱלֹהֵי הַצְּבָאוֹת וְאֶהֱיֶה
הֲלֹא אִם יְמִיתֵנוּ חֲרוֹנוֹ וְנִגְוְעָה
כְּמוֹ כֵן יְחַיּוּנוּ חֲסָדָיו וְנִחֲיֶה
וְיִקְרָא לְאוֹר חָדָשׁ כְּרֶגַע וְיַעֲמֹד
דְּבַר אֵל אֲשֶׁר אָמַר יְהִי אוֹר וְיִהֲיֶה.
## 
## 
## יונת אלם צקי: (729)
יוֹנַת אֵלֶם צְקִי לַחֲשֵׁךְ
הֲלוּמָה בְּתוֹךְ מִשְׁכְֵּנֵי מֶשֶךְ
וּשְׂאִי לֶאֱלוֹהַּ נַפְשֵׁךְ
דִּגְלֵךְ רִכְבֵּךְ וּפָרָשֵׁךְ
הַֹמַּזְרִיחֵ אוֹר שִׁמְשֵׁךְ
יוֹצֵר אוֹר וּבוֹרֵא חֹשֶׁךְ.
## 
## 
לַכֹּל קָרָא בְּמַאֲמָרוֹ
וְעָמַד רֶגַע לְפִי דְבָרוֹ
לְהַרְאוֹת לַכֹּל עֹז יְקָרוֹ
בְּעוֹלָם לֹא תֹהוּ יְצָרוֹ
עֵת מִמִּזְרָח לְאוֹרוֹ
קָרָא וַיָּמֶשׁ חֹשֶׁךְ
## 
## 
וּצְבָא שְּחָקָיו שָּמָעוּ
אֹמֶר יְהִי אוֹר וְנוֹדָעוּ
כִּי יֶשׁ צוּר בּוֹ נִבְקָעוּ
שְׁחָקִים וּפִנוֹת הָטְבָּעוּ
וְהוֹדוּ לְיֹצְרָם וְיָדָעוּ
יִתְרוֹן אוֹר מִן הַחֹשֶׁךְ
## 
## 
יָאִיר כֵּן עוֹד אֲפֵלָתִי
וְיִסְמֹךְ לְקוֹמֵם נְפִילָתִי
וְיַזְרִיחַ אוֹר קְהִלָּתִי
וְתִתְהַלֵל עוֹד סְגֻלָתִי
הִנֵּה אוֹר צוּר תְּהִלָתִי
לִי כִּי אֵשֵב בַּחֹשֶׁךְ.
## 
## 
## אשמחה באלי: (731)
אֶשְׂמְחָה בְאֵלִי כִּי שִׂמְּחֵנִי בְּפָעֳלוֹ
בָּחַר בְּקִרְבָתִי וַיִּתְּנֵנִי הֶבְלוֹ
יֹצְרִי מִבֶּטֶן לְעֶבֶד לוֹ
## 
## 
גְּנוּזָה מִיקוּמִים לְהוּרִישֵׁנִי אָצָר
דְּגָלַי לְהוֹצִיא מִזַּרְעוֹ נָצָר
אֶת הָאָדָם אֲשֶר יָצָר
## 
## 
הָאָרֶץ לֹא לָרִיק טִפְּחָהּ יֹצְרָהּ
וְאוּלָם לַחֲסִידָיו צָפַן יְקָרָהּ
לֹא תֹהוּ בְרָאָה לָשֶׁבֶת יְצָרָהּ.
## 
## 
יְצָרָה תְּמִים פֹּעַל מַעֲשָׂיו לֹא יֶחְסָרוּ
הָאֵל אֲשֶר מִשְׁפָּטָיו לֶאֳמוּנָה גָבָרוּ
וַיִּשָּא דֳכִי הַנְּהָרוֹת וְגַלֵּי יָם סָעָרוּ
וְיַבֶּשֶׁת יָדָיו יָצָרוּ.
## 
## 
זֶה יָדַעְתִּי כִּי נוֹצַרְתִּי אַךְ בִּדְבָרוֹ
חֹמֶר בְּיַד הַיוֹצֵר וְכִי לֹא יְצָרוֹ
הֲיֹאמַר חֹמֶר לְיֹצְרוֹ
## 
## 
טְפָחוֹת יְמֵי כָּל וּמַלְאֲכֵי מָוֶת קֹצְרִים
יֶאֱסֹף אָדָם כֶּעָמִיר וּפִתְאֹם נִשְׁבָּרִים
כְּשֵׁבֵר נֵבֶל יוֹצְרִים
## 
## 
כֹּל הֹבאִישׁ וְאָבַד כָֹּל נִשְׁאָל וְשֹׁאֵל
לְהוֹדִיעַ כִּי בְכָל אֱלֹהִים אַין כָּאֵל
וּלְפָנָיו לֹא נוֹצַר אֵל.
##                                        *
## 
## 
לְפָנָיו אֶתְנַפֵּל וְאַחֲרָיו לְבָבִי יִמָּשֵׁךְ
לַאֲשֶּׁר יָאִיר בִּרְצוֹנוֹ וּבַחֲרוֹנוֹ יֵחֲשֵׁךְ
יוֹצֵר אוֹר וּבוֹרֵא חֹשֶׁךְ.
## 
## 
## יאתה שדי: (733)
יָאַתָּה שַׁדַּי לְךָ מְלוּכָה וּגְדֻלָּה
וּמְרוֹמַם עַל כָּל בְּרָכָה וּתְהִלָּה
## 
## 
## 
## 
הוֹדוֹת לְךָ בָּחֲרוּ לִבּוֹת וּכְלָיוֹת
מִיּוֹם אֲשֶׁר נִקְשְׁרוּ נְפָשׁוֹת בִּגְוִיּוֹת
וְלִקְרָאתְךָ מִהֲרוּ  כְּאוֹפַנֵּי הַחַיּוֹת
## 
## 
## 
## 
לִשְׁמֹעַ קוֹלְךָ דְּמָמָה וַהֲמֻלָּה
וְלִרְאוֹת בִּמְאוֹרְךָ נְהָרָה וַחֲתֻלָּה
## 
## 
## 
## 
וַיִּדְבְּקוּ בְּךָ מְתִים עֲבוֹדָתְךָ חָמְדוּ
וְלִהְיוֹת לִמְשָׁרְתִים לְפָנֶיךָ עָמְדוּ
וְזֶה כַּמֶּה שׁוֹבְתִים וְאֵלֶיךָ חָרְדוּ
## 
## 
## 
## 
שׁוֹאֲפִים לִזְבוּלְךָ בְּרִנָּה וּתְפִלָּה
וְכַאֲסִירֵי בֵּית שְׁבִי מְיַחֲלִים לִגְאֻלָּה
## 
## 
## 
## 
דָּבָר דָּבוּר עֲלֵי אָפְנָיו דִּבַּרְתָּ
יוֹם נִגְלֵיתָ אֱלֵי קְדוֹשִׁים בָּחַרְתָּ
לְהַאֲמִירְךָ בַּעֲלֵי בְּרִית שֶׁהֶאֱמַרְתָּ
## 
## 
## 
## 
לִהְיוֹתָם חַבְלְךָ נַחֲלָה וּסְגֻלָּה
וְלִהְיוֹת שִׁמְךָ לְשֵׁם עֲלֵיהֶם וְלִתְהִלָּה
## 
## 
הַלְּעוֹלָם תִּטְּשֵׁם מִחוּץ לִגְבוּלָם
וְלַעֲבָדִים תִּכְבְּשֵׁם בְּשִׁנְעָר וּבְעֵילָם
וְהֵם יִקְרְאוּ שָׁם בְּשֵׁם אֵל אֱלוֹהֵי עוֹלָם
## 
## 
נוֹכַח הֵיכָלְךָ לְבָבָם לַמְסִלָּה
מְקוֹם אֲשֶׁר הָיָה שָׁם אָהֳלוֹ בַּתְּחִלָּה.
## 
## 
## שלשו קדוש: (734)
שַׁלְּשׁוּ קָדוֹשׁ
עוֹנִים בְּרוֹם עָבוֹת גְּלִילֵי מַרְכָּבוֹת זִיקוֹת וְלֶהָבוֹת
אֵל שׁוֹכֵן עַד וְקָדוֹשׁ
## 
## 
## 
## 
יַחֲקֹר מֵבִין פְּלִיל וִיחַפֵּשׂ
בִּמְקוֹר דֵּעוֹ הַכֹּל אֶפֶס
וּבַעֲקֹר שָׁרְשׁוֹ בְּטִיט יִתְרַפֵּשׂ
## 
## 
## 
## 
וְכָל רֹאשׁ כּוֹס רוֹשׁ
יִשְׁתֶּה וְגַם יִמֶץ יָשָׁר כְּמוֹ חוֹמֵץ וְאֵין אָדָם מְאַמֵּץ
כּוֹחַ לְמוּל אֵל קָדוֹשׁ
## 
## 
## 
## 
הַצּוּר נִסְתָּר וּבְלֵב נִרְאָה 
נָצוּר לֵב אִישׁ הַשְׂכֵּל פְּלִיאָה
כִּי צוּר מַעְתִּיק וְשָׂם לַשּׁוֹאָה
וֶאֱנוֹשׁ הֲיִדְרֹשׁ
חֹמֶר בְּיַד יוֹצֵר אֵיכָה אֵין עוֹצֵר פְּנֵי דַּרְכּוֹ נוֹצֵר
וּשְׁמוֹ מָרוֹם וְקָדוֹשׁ
## 
## 
## 
## 
וָעֶד עַל קַוּוֹ לֹא יִמְעַד
הוּא עֵד כִּי אֵל לוֹ לַמִּסְעָד
מוֹעֵד לַכֹּל וְהוּא חַי לָעַד
## 
## 
## 
## 
יַחֲלֹשׁ וְיַחֲבֹשׁ 
וּמִי יֹאמַר לוֹ שָׁוְא פָּעַלְתָּ עֵת יְשַׁו מוֹפְתָיו בְּיַד רָאשָׁיו
אָז יֹאמַר לוֹ קָדוֹשׁ
## 
## 
## 
## 
דּוֹרֵךְ עַל בָּמֳתֵי עָב אֵין לוֹ
עֵרֶךְ הָעוֹלָם לֹא יְכִילוֹ
צֹרֶךְ לוֹ כֹּל כִּי הוּא פְּעָלוֹ
וּכְמוֹשׁ יֵבוֹש
## 
## 
וּפְסִילֵי הָאֱלִיל יַחֲלֹפוּ כָּלִיל כִּי הֵם רוֹפְאֵי אֱלִיל
וְיִגְבַּהּ הָאֵל קָדוֹשׁ
## 
## 
הוֹדוֹת הוֹגִים לְךָ אָן וְאָן
פְּלָדוֹת זִקֵּי חַיּוֹת וְשִׁנְאָן
פְּרוּדוֹת כָּנָף לְכַסּוֹת מַרְאָן
## 
## 
שָׁלוֹשׁ לִפְרֹשׁ
עוֹנִים בַּמַּחֲזֶה צוֹפֶה כָּל רָזֶה וְקָרָא זֶה אֶל זֶה
וְאָמַר קָדוֹשׁ קָדוֹשׁ.
## 
## 
## יושבי גנים: (737)
יוֹשְׁבֵי גַּנִּים מִמַּקְהֵלָם
מְיַחֲדִים וּמוֹדִים לְמֶלֶךְ עוֹלָם
וּנְעִים זְמִירוֹת יִתְּנוּ בְּקוֹלָם
## 
## 
## 
## 
כְּנֶגֶד צִבְאוֹת מְרוֹמִים וְחֵילָם
הַמַּעֲרִיצִים יוֹמָם וְלֵילָם
וְקוֹשְׁרִים כְּתָרִים מִמַּהֲלָלָם
וְאַיֵּה מְקוֹם אֵל הוּא מִשְׁאָלָם
וְהוּא מֵעֵין כֹּל נִסְתָּר וְנֶעֱלַם 
צוּר אֲשֶׁר כִּסָּה שְׁחָקִים בְּהוֹדוֹ
וּמְלֹא כָל הָאָרֶץ כְּבוֹדוֹ
## 
## 
## 
## 
הַכֹּל רוֹאֶה וּמֵבִין סְתָרָיו
וְאִם הוּא נִסְתָּר בְּחֶבְיוֹן דְּבִירָיו
וְעַד לֹא עוֹלָם וְשֵׁשֶׁת עֲבָרָיו
הָיָה וְיִהְיֶה בְּתֹם כָּל יְצוּרָיו
לְזֹאת לֹא יֵאוֹת לְאִישׁ בַּחֲדָרָיו
חֲקֹר מָה לְפָנָיו וּמָה לַאֲחוֹרָיו
כִּי אִם לִשְׁקֹד דַּלְתֵי שְׁעָרָיו
וּלְדָבְקָה בּוֹ וְלִשְׁמֹר דְּבָרָיו 
בְּכָל לְבָבוֹ וּבְכָל מְאוֹדוֹ
## 
## 
## 
## 
וְשַׁחַק תִּכֵּן וּמָדַד בְּשָׁעֳלוֹ
מַיִם רַבִּים וּבָהֶם שְׁבִילוֹ
עָנָן בִּימִינוֹ וְהוֹד עַל שְׂמֹאלוֹ
צֶדֶק חֲגוֹרוֹ וְחֶסֶד מְעִילוֹ
מֵכִין עוֹלָם בְּרוּחוֹ וְחֵילוֹ
אֲבָל הָעוֹלָם לֹא יְכִילוֹ
מְשָׁרְתֵי רוּחַ הִצִּיב לְמוּלוֹ 
שְׂרָפִים עֹמְדִים מִמַּעַל לוֹ
קְדֻשָּׁה לְשַׁלֵּשׁ לוֹ וּלְיַחֲדוֹ
## 
## 
## 
## 
דְּבָרוֹ עוֹשֶׂה הַכֹּל בְּנִיבָיו
נָאוֹר הַשָּׂם עָבִים רְכוּבָיו
צוֹרֵר מֵימֵי הַיָּם בְּעָבָיו
אוֹצְרוֹת בָּרָד לְעִתּוֹת קְרָבָיו
עוֹשֶׂה מְשָׁרְתָיו וּצְבָאוֹת כְּרוֹבָיו
רוּחוֹת וְעוֹשֵׂי רְצוֹנוֹ לְהָבָיו
לְהַרְחִיק רְחוֹקָיו וְהַקְרִיב קְרוֹבָיו
וְהוּא הַנּוֹרָא עַל כָּל סְבִיבָיו
צוּר אֲשֶׁר כָּל חַי בְּיָדוֹ
## 
## 
## 
## 
הִגְדִּיל עֵצָה וְהִפְלִיא פְּלָאוֹת
הֵם עַל גְּאוֹנוֹ לְמוֹפֵת וָאוֹת
צוֹפֶה בְּלִי עֵינַיִם רוֹאוֹת
וּמַגִּיד לְאָחוֹר עֲתִידוֹת וּבָאוֹת
פִּיּוֹת בְּחִירָיו בְּזִכְרוֹ מְלֵאוֹת
כִּי לוֹ תִּכְשַׁר תְּהִלָּה וְתֵאוֹת
וְכִתּוֹת שְׂרָפָיו הוֹגוֹת וְקוֹרְאוֹת 
קָדוֹשׁ קָדוֹשׁ קָדוֹשׁ אֲדוֹנַי צְבָאוֹת
וְאִם רָם הוֹדוֹ מֵהֶם יָדוֹ.
## 
## 
## יקדישון היום: (741)
יַקְדִּישׁוּן הַיּוֹם שָׁלוֹשׁ שַׂרְפֵי אֵשׁ נִשָּׂקָה
אֶת שֵׁם הָאֵל הַקָּדוֹשׁ הַנִּקְדָּשׁ בִּצְדָקָה
## 
## 
## 
## 
הוּא הַנִּקְדָּשׁ בַּצְּבָאוֹת כֻּלָּם מַעֲשֵׂה יָדָיו
שָׂם עַל כָּל הַמִּפְעָל אוֹת וּבְלִי פֶּה הֵם עֵדָיו
עֵדוּת עַל פִּי נוֹרָאוֹת כִּי אֵין מִבִּלְעָדָיו
## 
## 
## 
## 
תִּפְאֶרֶת כִּפְאֵר יַחֲבֹשׁ יָדוֹ מִכֹּל חָזְקָה
צִוָּה לִמְחֹץ אוֹ לַחֲבֹשׁ לֹא שָׁבָה לוֹ רֵקָה
## 
## 
## 
## 
וּבְכֵן בִּשְׁמוֹ אֶתְקָרֵב בִּקְרֹב עֵת צָרָתִי
הֲלָמוּנִי שֵׂעִיר וְעֶרֶב וַאֲנִי בִּקְבוּרָתִי
הֲלָנֶצַח תֹּאכַל חֶרֶב אֵלָיו מַר קָרָאתִי
## 
## 
## 
## 
זֶה יַחֲלֹשׁ אוֹ זֶה יַחֲלֹשׁ תָּמִיד עָלַי פּוּקָה
הַלְּעוֹלָמִים אֵין לִנְתֹשׁ מִמָּתְנַי מוּעָקָה
## 
## 
דַּלּוֹתִי צַפּוֹת בֹּקֶר לֵילִי לֹא יִשְׁתַּנֶּה
אוֹיֵב הַבְלֵי שָׁוְא בִּקֵּר וַאֲנִי בְּךָ אֶתְכַּנֶּה
אֵיךְ הוּא יִנְעַם בַּשֶּׁקֶר וּבַקֹּשֶׁט אֶתְעַנֶּה
## 
## 
כּוֹס שִׁקּוּיָיו שָׂם תִּירוֹשׁ וַיֹּאמֶר כִּי נִקָּה
וְכוֹס שִׁקּוּיַי שַׂמְתִּי רוֹשׁ אַךְ עַל שִׁמְךָ מָתְקָה
## 
## 
הַעֲלֵה לִקְצוּצַת אֵבֶר אֶבְרַת כַּנְפֵי יֶשַׁע
וְשַׂר שָׁלוֹם חַיִל יְגַבֵּר בְּיָמָיו חִישׁ תִּוָּשַׁע
וּפְלֵטַת יַלְדֵי עֵבֶר הַמְשֵׁל לְהָמִית רָשָׁע
## 
## 
יָבוֹא לָנוּ כְּמַלְקוֹשׁ לְהַמְטִיר זוֹ הַחֶלְקָה
כִּי לֹא לָנֶצַח תִּטֹּשׁ נַפְשִׁי בְּךָ חָשְׁקָה.
## 
## 
## יחדו נא: (743)
יַחֲדוּ נָא כָּל אִישׁ בְּטוּב רַחֲשׁוֹ אֵל וְהוֹדוּ זִכְרוֹ וְשֵׁם קָדְשׁוֹ
הֵיךְ יְמַלֵּל אָדָם תְּהִלָּתוֹ
אוֹ יְסַפֵּר מִקְּצָת גְּדֻלָּתוֹ 
הוּא מְחוֹלֵל הַכֹּל בְּמִלָּתוֹ
## 
## 
## 
## 
הוֹד וְהָדָר סוּתוֹ וּמַלְבּוּשׁוֹ אַךְ בְּרַחֲמִים נִמְצָא לְכָל דּוֹרְשׁוֹ
## 
## 
## 
## 
וּבַשְּׁחָקִים הִפְלִיא עֱזוּז גָּדְלוּ
עֵת לְכָל חַי יָכִין מְזוֹן אָכְלוֹ
כָּל יְרֵאָיו יִרְאוּ הֲכִי קוֹלוֹ
## 
## 
## 
## 
בַּמְּרוֹמִים יִתֵּן בְּהַרְעִישׁוֹ עִם בְּרָקָיו וְעִם מוֹקְדֵי אִשּׁוֹ
## 
## 
## 
## 
דַּבְּרוּ כָּל הַשּׁוֹמְרִים דָּתוֹ
בֶּאֱמֶת יִנְצֹרוּ תְּעוּדָתוֹ
יוֹם לְכָל אִישׁ שֶׂכֶר עֲבוֹדָתוֹ
## 
## 
יִגְמְלֵם יִזְרְחוּ כְּאוֹר שִׁמְשׁוֹ עוֹזְבוֹ אָז יֹאכַל פְּרִי כַּחְשׁוֹ
## 
## 
הַלְלוּהוּ עַמּוֹ וְהוֹדוּהוּ
שַׁבְּחוּהוּ אַף הַעֲרִיצוּהוּ
רַנְנוּ לוֹ כַּיּוֹם וּבָרְכוּהוּ
קוֹל קְדֻשָּׁה תִּשְׂאוּ בְּמִקְדָּשׁוֹ
עִם שְׂרָפִים עוֹמְדִים לְהַקְדִּישׁוֹ.
## 
## 
## יצורי אש: (744)
יְצוּרֵי אֵשׁ בְּמִצְבָּאָם מְפָאֲרִים שִׁמְךָ הָאֵל
נִבְחָרִים בְּמִבְרָאָם יְיַחֲדוּן פּוֹדֶה וְגוֹאֵל
בְּרָן יַחַד בְּרוֹן וּפַחַד יַעֲרִיצוּךָ בְּהוֹאֵל
וְהִקְדִּישׁוּ אֶת קְדוֹשׁ יַעֲקֹב וְאֶת אֱלֹהֵי יִשְׂרָאֵל
## 
## 
## 
## 
הֲמוֹן מַעְלָה בְּגִיל וְצָהֳלָה מַלְכוּתְךָ יְרַנֵּנוּ
בְּעֵת שָׁלְחָם בְּטוּב פִּצְחָם יֹאמְרוּ לְךָ הִנֵּנוּ
וְיָשִׁירוּ וְיַאֲדִירוּ שִׁמְךָ אֵל אֲדוֹנֵנוּ
## 
## 
## 
## 
וְנִרְעָשִׁים וְנִרְגָּשִׁים בְּזָכְרָם שִׁמְךָ הָאֵל
## 
## 
## 
## 
וִעוּדָם וְסִלּוּדָם בְּרֹב תְּהִלּוֹת וּרְנָנִים
וּבְלֶכְתָּם לְאַרְבַּעְתָּם דְּמוּת אַרְבַּעַת פָּנִים
כְּדִגְלֵי עָם בְּמַסָּעָם וְעֵת חֲנוֹתָם מוּכָנִים
וְאֵין בֵּינָם וְלֹא בְּשִׁכְנָם לֹא תַּחֲרוּת וְלֹא מְדָנִים
## 
## 
## 
## 
וּכְבוֹדְךָ וְעֹז הוֹדְךָ תָּמִיד זֶה לָזֶה שׁוֹאֵל
## 
## 
דִּגּוּלָם בְּרֹב חֵילָם כְּעֵין קֶרַח הַנּוֹרָא
גּוּפוֹתָם וְגַבּוֹתָם מְלֵאוֹת זָהֳרֵי נְהָרָה
וְחִין עֶרְכָּם וְנִיב חִכָּם בְּרֶתֶת וְזַחַל וּמוֹרָא
יְלִיצוּן תֹּם מְתֵי תּוֹרָה נוֹחֲלֵי דָּת יְקוּתִיאֵל.
## 
## 
## יציר רק: (746)
יְצִיר רַק אֶל מַעֲשֵׂי אֵל הַמְּאִירִים מַחֲשַׁכִּים
אָזְנֶיךָ וְעֵינֶיךָ שִׂים וְאַל יִהְיוּ נְבֻכִים
אַל תֶּהְבַּל בְּגוּף נֶחְבַּל וְהוּא כְּמוֹ סִירִים סְבוּכִים
בְּעֵין לִבְּךָ שׁוֹר נְתִיבְךָ בֵּית נַפְשְׁךָ מִפְּלָכִים
אַל תַּחֲמֹד מְעַט לִצְמֹד בְּפַרְדֵּסִים וּפְלָכִים
## 
## 
## 
## 
הֲלֹא שִׂכְלְךָ יָשִׂים לְךָ בַּשְּׁחָקִים מַהֲלָכִים
בֵּין שְׂרָפִים אֲשֶׁר צְפוּפִים וּבֵין חַיּוֹת וּמַלְאָכִים
## 
## 
## 
## 
הָעוֹמְדִים וְהָרוֹעֲדִים רַק לְהַקְדִּישׁ יָאִיצוּ
קְדוֹשׁ יַעֲקֹב וְאֶת אֱלֹהֵי יִשְׂרָאֵל יַעֲרִיצוּ
הַוָּתִיק וְהַמַּעְתִּיק הָרִים בִּדְבַר שְׂפָתָיו
מָה נִפְלָא וְהוּא נִגְלָה בְּעֵין הַלֵּב וּמַחְשְׁבוֹתָיו
מָה תֶּהֱמוּ בְּסוֹד מָה הוּא לְכָל יְצוּרָיו וּבִרְיוֹתָיו
וְלֹא מָצְאוּ כִּי גָּאוּ מֵעַיִן נוֹרְאוֹתָיו
וְהָעַיִן תְּהִי לְאַיִן וְהָעוֹלָם וְאוֹדוֹתָיו
וְהוּא הַחַי לְאֵין כָּל חַי בְּשַׁחַק מַזָּרוֹתָיו
לָכֵן מְהַלְּלִים אֶרְאֶלִּים וּמַבִּיעִים תְּהִלּוֹתָיו
יַקְדִּישׁוּ יְשַׁלֵּשׁוּ וְכַבְּרָקִים יְרוֹצֵצוּ
דְּרֹשׁ כַּיּוֹם בְּבֵית אָיֹם מַעֲשֶׂה שׁוֹכֵן זְבוּלִים
אֲשֶׁר תְּחִלָּה שְׁמֵי מַעְלָה מָתַח כָּאֹהָלִים
וְאַחַר כֵּן נָם וְתִכֵּן אֶרֶץ בְּתוֹךְ גַּלְגַּלִּים
בְּתוֹךְ פְּלָכִים מִתְהַלְּכִים הִיא תְּלוּיָה בְּלִי חֲבָלִים
וְהֶעֱמִידָהּ וְהִכְבִּידָהּ בֶּהָרִים הַגְּדוֹלִים
וַתַּעֲמֹד לֹא עַל יְסוֹד אֲבָל עַל מֵימֵי נְחָלִים
הוּא יְסָדָהּ וְהוֹרִידָהּ וְגַם כּוֹנְנָהּ רַב פְּעָלִים
וְאֶל מְכוֹנוֹ מִמְּעוֹנוֹ מַעְיְנוֹתָיו יָפוּצוּ
הוֹד זְבוּלוֹ צוּר אֲשֶׁר לוֹ הַיָּם וְהוּא עָשָׂהוּ 
כְּרֶסֶן לוֹ חוֹל גְּבוּלוֹ חֹק וְלֹא יַעַבְרֶנְהוּ
וּבוֹ חַיּוֹת וְגַם בְּרִיּוֹת יְצוּרִים בּוֹ יִתְמְהוּ
בָּם כְּמוֹ הַר וְכַתִּדְהָר וְעֹצֶם לֹא אֶחְקְרֵהוּ
וְאֶת אָכְלָם אֶל עוֹלָם מִקֶּדֶם בְּרָאָהוּ 
וְכֵן תְּהוֹמִים בַּמְּרוֹמִים שָׂם לְהַפְלִיא מַעֲשֵׂהוּ
וּכְרוּבִים בְּטוּב נִיבִים קוֹרֵא אִישׁ לְרֵעֵהוּ
הֲשָׁמַעְתָּ הֲיָדַעְתָּ מְקוֹם עֶלְיוֹן אַיֵּה הוּא
אָז כְּבָזָק בְּקוֹל חָזָק כַּנְּשָׁרִים יָרוּצוּ. 
## 
## 
## יקירים אדירים: (749)
יַקִּירִים אַדִּירִים מְשָׁרְתֵי אֵל בַּהֲדוֹמוֹ
הָעוֹמְדִים הַחֲרֵדִים לְקַבֵּל אֶת דָּת נְאוּמוֹ
וְאוֹפַנִּים וְשִׁנְאָנִים סוֹבְלִים כֵּס תַּעֲצוּמוֹ
## 
## 
## 
## 
דּוֹבְבִים רוֹן בְּקוֹל גָּרוֹן לְאֵל נֶאְדָּר בִּמְרוֹמוֹ
הוֹד וְהָדָר לְפָנָיו עֹז וְחֶדְוָה בִּמְקֹמוֹ
## 
## 
## 
## 
הַדְרָתָם וְיִפְעָתָם כְּעֵין קֶרַח הַנּוֹרָא
וְצִבְאֹתָם בְּמַרְאוֹתָם כְּלַהַב אֵשׁ בֹּעֵרָה
וּמַרְאֵיהֶם וְרַגְלֵיהֶם בְּעָמְדָם רֶגֶל יְשָׁרָה
נֶחְפָּזִים וְלֹא זָזִים אִישׁ מִמְּקוֹמוֹ
## 
## 
## 
## 
וּמִיכָאֵל וְגַבְרִיאֵל מִימִינוֹ וּמִשְּׂמֹאלוֹ
בְּרִכְבֵי אֵשׁ וְסוּסֵי אֵשׁ נִצָּבִים לְהַגְדִּילוֹ
וּבְגַעַשׁ וְקוֹל רַעַשׁ נוֹתְנִים קוֹל בְּהֵיכָלוֹ
## 
## 
## 
## 
וְזֶה מִזֶּה וְזֶה אֶל זֶה שׁוֹאֲלִים אַיֵּה מְקוֹמוֹ
## 
## 
## 
## 
דַּהֲרוֹתָם בְּמַחֲנוֹתָם כְּקוֹל רַעַשׁ הֲמוֹן מַיִם
וְשִׁיר פּוֹצְחִים וּמְנַצְּחִים אֲלָפִים וְרִבֹּתַיִם
מוּל פַּרְגּוֹד אֲזַי סָגוֹד סוֹגְדִים עַל כַּפָּיִם
לְאֵל רוֹאֶה וְלֹא נִרְאֶה וְלֹא נוֹדַע אֵי מְקוֹמוֹ
## 
## 
הוֹד עוֹרְכִים וּמַעֲרִיכִים לְאֵל נֶאֱזָר בִּגְבוּרָה
בְּרָן יַחַד בְּפֶה אֶחָד כֻּלָּם בְּשָׂפָה בְּרוּרָה
מַקְדִּישִׁים וּמְשַׁלְּשִׁים שִׁלּוּשׁ קְדֻשָּׁה בְּטָהֳרָה
וְאָז יְזַמְּרוּ בְּשִׁיר וְיֹאמְרוּ בָּרוּךְ כְּבוֹד אֲדוֹנַי מִמְּקוֹמוֹ.
## 
## 
## ידידות משכנותיך: (751)
יְדִידוֹת מִשְׁכְּנוֹתֶיךָ וְאַרְבַּע מַחֲנוֹתֶיךָ
הֲדַר אַרְיֵה וְכוֹחַ שׁוֹר נְתַתָּם מַרְכְּבֹתֶיךָ
וְכָהֵם מַחֲנוֹת יַעֲקֹב עֲלֵיהֶם גַּאֲוָתֶךָ
דְּגָלִים אַתְּ עֲרַכְתָּמוֹ וְלִמַּדְתָּם שְׁמוֹתֶיךָ
הֲבִינוֹתָם קְדֻשָּׁתְךָ לְסַפֵּר מַלְאֲכוֹתֶיךָ.
## 
## 
## ים סוף: (752)
יַם סוּף וְסִינַי לַמְּדוּנִי אֹרַח יְדִידִי יֶאֱרַח
אֶתְנָהֲלָה עַד בֵּית אֲדוֹנִי אֶשְׁכַּב בְּחֵיק אָדֹם וְצָח
## 
## 
## 
## 
הַר הָאֱלוֹהִים אֶל נְבִיאִי אֶשְׁאַל הֲנִגְלָה בַּסְּנֶה
אֶרֶץ הֲדוֹם רַגְלַי וְכִסְאִי אֶעֱבֹר וְאֵין מִי יַעֲנֶה
אוּלַי בְּמַאֲסָרִי וְכִלְאִי אוּלַי בְּקִרְבִּי יַחֲנֶה
## 
## 
## 
## 
עַד שֶׁמְּצָאתִיו תּוֹךְ מְעוֹנִי חָנָה כְּרֵעַ לִי כְּאָח
עָבַר וְנָס כָּל עִצְּבוֹנִי חָלַף יְגוֹן לֵב נֶאֱנָח
## 
## 
## 
## 
וּלְמַחֲלִי אֶמְצָא אֲרוּכָה כִּי יַעְצְרֵנִי בַּשְּׁבִי 
לֹא אֶשְׁאֲלָה אֶת הַמְּלוּכָה לֹא נַחֲלַת אֶרֶץ צְבִי
רַק אַהֲבַת חֶסֶד מְשׁוּכָה אֵלַי וְחֶבְרַת אוֹהֲבִי
## 
## 
## 
## 
צוּף אַהֲבָתוֹ עַל לְשׁוֹנִי יוֹם רַד גְּאוֹן לִבִּי וְשָׁח
הוּא הָעֲנָק עַל צַוְּארוֹנִי מָה אֶחְמֹד נֶזֶם וְחָח
## 
## 
## 
## 
דּוֹדִי אֲשֶׁר מֵאָז יְדַעְתִּיו לוֹ רַעְיוֹנַי נִכְסְפוּ
אוֹיְבַי לְאַהֲבָה שֶׁאֲהַבְתִּיו אוֹתִי בְּאֵיבָה יֶהְדְּפוּ
תִּשְׁכַּח יְמִינִי אִם שְׁכַחְתִּיו יוֹם בּוֹ יְגוֹנַי יָסְפוּ
## 
## 
עַל אַהֲבָתוֹ יִשְׂטְנוּנִי וַיִּתְּנוּ רַגְלַי בְּפָח
דַּי כִּי לְאוֹיֵב יַחְשְׁבוּנִי אַף כִּי לְנִתְעָב נֶאֱלָח
## 
## 
הֵיכַל וּבֵית מִקְדָּשׁ תְּכוֹנֵן אָבִי וְתִמְנֶה עֶדְרְךָ
וּלְיַעֲלָה קוֹלָהּ תְּחַנֵּן תַּקְשִׁיב וְתָקִים נִדְרְךָ
יוֹנָה בְּפִי פַּחַת תְּקַנֵּן תָּבִיא בְּסֵתֶר חַדְרְךָ
## 
## 
חַדֵּשׁ כְּיוֹם מוֹעֵד שְׂשׂוֹנִי וַהֲדָרְךָ דּוֹדִי צְלַח
תָּשׁוּב כְּאָז אֶל בֵּית מְלוֹנִי בִּכְבוֹדְךָ עָלַי זְרַח.
## 
## 
## ידך אל: (754)
יָדְךָ אֵל שְׁנֵה אֶל עַם מְבַכִּים
בֵּין מֹכֵר וְקֹנֶה אוֹר יִשְׁעָךְ מְחַכִּים
טַל עַנְנֵיהֶם אוֹר
## 
הוּרַד כָּל גְּאוֹן נֵזֶר פְּאֵרָם
וּבְרַעַשׁ סְאוֹן סֹאֵן לְעֹדְרָם
נָא הַקְשֵׁב שְׁאוֹן קוֹלָם בְּשִׁבְרָם
## 
כִּי שַׁתָּה שְׁנֵי גָלוּת אֲרֻכִּים
נָא הָעֵז לְמִקְנֶה נַהְלָאִים וְרַכִּים
וּלְמַחֲנֵיהֶם אוֹר
## 
וּלְקַרְנֵי רְאֵם הָיוּ אֲלָפִים
שׁוּבָה נָּא רְאֵם דַּלִּים עֲיֵפִים
בְּנֵי אָמָה וְאֵם עָלַי אֲסֻפִים
## 
הָיוּ עַל שְׁנֵי צִדַּי לְשִׂכִּים
קַח נָא בֵּן מְעֻנֶּה מִשֹּׁסִים וּמַכִּים
וַהְמוֹן שְׁנֵיהֶם אוֹר
## 
דַּלֹּתִי וְלִי מָגֵן וְשֶׁמֶשׁ
יִהְיֶה גֹאֲלִי מָחָר כְּאֶמֶשׁ
יִכְתּוֹשׁ בַּעֱלִי יִקְצוֹר בְּחֶרְמֵשׁ
## 
לִמְחוֹת שֵׁם בְּנֵי עָוֶל וְאַשְׁכִּים
לִנְקֹם לִי לְמִשְׁנֶה חִצִּים הַמְדַכִּים
אוּלַי עֲלֵיהֶם אוֹר
## 
הֵן אֶתְנַחֲמָה בִּנְעִים דְּבָרָךְ
אִם יִתְמַהֲמַהּ קִצִּי וְאָרָךְ
לֹא אִכָּלְמָה כִּי צָץ וְדָרַךְ
## 
כּוֹכָב יַעֲנֶה מֵהַחֲרַכִּים
בָּא אוֹרֵךְ וְהִנֵּה יֹשְׁבֵי שַׁכִּים
נָגַהּ עֲלֵיהֶם אוֹר.
## 
## 
## ישע חכי: (756)
יָשַׁע חֲכִי מֵהָאֵל מוֹשִׁיעֵךְ
כִּי מִבְּכִי חִישׁ יָחִישׁ יוֹם יִשְׁעֵךְ
אָז תִּדְרְכִי עַל גַּבֵּי מַרְשִׁיעֵךְ
עֵת תֵּלְכִי לְמִרְעֶה הֵכִין רֹעֵךְ
## 
שָׁם תִּנְחֲלִי חֶמְדַּת הֵיכָלָיִךְ
וּתְצַלְצְלִי בְּפַעֲמֹנֵי שׁוּלָיִךְ
## 
הַן בַּעֲדֵךְ הֶחְלִישׁ כָּל מַמְלֶכֶת
וְגַו שׁוֹדֲדֵךְ בַּחוּצוֹת מֻשְׁלֶכֶת
וְאַתְּ צַעֲדֵךְ לֹא יֵצַר מִלָּכֶת
וּמְעוֹדֲדֵךְ יָדוֹ בַכֹּל מֹלָכֶת
## 
קוּמִי עֲלִי כִּי לֹא עַל רַגְלָיִךְ
תַּעְלִי שְׁלִי עַל צַר מִנְעָלָיִךְ
## 
וְאוֹר מֹשְׁכֵךְ חִישׁ יִדְעַךְ מוּל אוֹרֵךְ
כִּי נֹשְׁכֵךְ בְּלִבּוֹ אָבִיא מֹרֶךְ
חֵיל סֹכֲכֵךְ הַכּוֹכָב הַדֹּרֵךְ
אֲנִי מֹלְכֵךְ לְפָנַי יַשְּׁרִי דָרֶךְ
## 
כִּי כָל כְּלִי שֶׁיּוּצַר עָלַיִךְ
בּוֹ תִמְשְׁלִי וּבְכָל גּוֹי מֹשְׁלָיִךְ
## 
דֶּגֶל פְּנֵי דֶגֶל תַּרְחִיבִי
יוֹם עַל שְׁנֵי כַּפֵּי צַר תִּרְכְּבִי
וּלְבַב בְּנֵי מְעַנַּיִךְ תַּכְאִיבִי
מִמַּעְיְנֵי מֵי יֶשַׁע תִּשְׁאֲבִי
## 
וּתְסַכְּלִי אֶת כָּל מַסְכִּילָיִךְ
וּתְנַצְּלִי אֶת עַם מַשְׁכִּילָיִךְ
## 
הֲגִי חִין בְּחֵךְ וְהֵיטִיבִי מַאֲמָרֵךְ
וְעַל נוּחֵך הָעִירִי כִנּוֹרֵךְ
וְעַל מִזְבְּחֵךְ הַקְרִיבִי אֶשְׁכָּרֵךְ
וּבְכָל כֹּחֵךְ בָּרְכִי אֶת מַכִּירֵךְ
## 
בָּרְכִי וְלִי הַרְבִּי מַהֲלָלָיִךְ
כִּי אוֹר לִי עוֹד יִזְרַח עָלָיִךְ.
## 
## 
## יפעת מלכי: (759)
יִפְעַת מַלְכִּי תֵּרָא וְתִגָּל
וְיָרִים דֶּגֶל לִרְמוּס רֶגֶל
חֶרְפָּה יָגֹל וְגֹלֶה יֶגֶל
וְאָזְנוֹ יִגֶל פַּנּוּ לָאֵל מַעְגָּל
## 
הִנֵּה יָשִׂים מֵעִיר לַגָּל
פִּתְאֹם בָּא צִיר לִבְצֹר בָּצִיר
בִּמְצוֹק מֵצִיר יָבֵשׁ חָצִיר
בָּשַׁל קָצִיר שִׁלְחוּ בוֹ מַגָּל
## 
וּמְבַשֵּׂר טוֹב נִדְחַף כְּגַלְגָּל
אֹמֵר לְעִירִי עוּרִי עוּרִי עוּרִי
שִׁירֵךְ שִׁירִי מְשִׁיחֵךְ שׁוּרִי
קוּמִי אוֹרִי מַלְכֵּךְ רְאִי נִדְגָּל
## 
דֶּרֶךְ הָאוֹר לִבְנוֹ רָגָל
גִּלְגֵּל עֲנָנָיו וַיְגַל עֵינָיו
מָחָה זְדֹנָיו וְשָׁב לַאֲדֹנָיו
וְעָבַר לְפָנָיו מַלְכּוֹ בַּגִּלְגָּל
## 
הֵרִיץ דְּבָרוֹ וְחוּג הִתְגַּלְגָּל
עָשָׂה צֹהַר עַל גַּיְא וְעַל הָר
כּוֹכְבֵי זֹהַר עֶצֶם טֹהַר
וְשֶׁמֶשׁ וְסַהַר חֹזְרִים עַל גַּלְגָּל.
## 
## 
## מה אתנה: (761)
מָה אֶתְּנָה בְּכֹפֶר עֹפֶר שֶׁאָרָח
אוּלַי וְעוֹד לְפָנַי יָצִיץ מִמִּזְרָח
## 
יוֹנָה יְפַת עֲלָמוֹת אִם אֵלַי תִּכְלִי
לִבְשִׁי כְּלֵי רְקָמוֹת אַךְ פָּנַי חַלִּי
וַאְנִי כְּלֵי נְקָמוֹת אֶלְבַּשׁ לִנְקֹם לִי
## 
מַה תִּשְׁכְּבִי בְאֵפֶר צִיץ יִשְׁעֵךְ פָּרָח
וָאֶזְכְּרָה לְבָנַי אַהְבַת בֶּן תָּרַח
## 
הַדּוֹר אֲשֶׁר קְרָאתִיו מֵעִמְקֵי מָיִם
הַקְשֵׁב לְשִׁיר עֲנִיתִיו נֶגֶד שָׁמָיִם
עַד אָן לְחֵטְא עֲשִׂיתִיו אֶקַּח כִּפְלָיִם
## 
אִם נִכְתְּבוּ בְסֵפֶר חַטֹּאתָי תִּסְרַח
חַסְדָּךְ וְעַל עֲוֹנַי מֵי חֶסֶד תִּמְרָח
## 
וָלֹא לְבַת עֲגוּנָה תִּתֵּן עֵת רָצוֹן
וּרְעוֹת רְעִי אֱמוּנָה לִפְלֵיטַת הַצֹּאן
עַד אָן אֱהִי בְחוּנָה עִם חֹמְדֵי לָצוֹן
## 
בֵּין עַם אֱדוֹם וְעֵפֶר נֶגְדָּךְ מַר אֶצְרָח
מִבּוֹר יְגוֹן שְׁאוֹנַי רֹאשׁ נִזְרִי אֶקְרָח
## 
דֹּמִּי הֲלֹא לְטוֹבָה כָּעֵת הִשְׁאַרְתִּיךְ
עֵת גָּאֳלֵךְ קְרוֹבָה הִנֵּה בִשַּׂרְתִּיךְ
תִוָּשְׁעִי בְּשׁוּבָה שׁוּבִי כִּי זְכַרְתִּיךְ
## 
מִמָּר דְּרוֹר וְכֹפֶר מִנְחָתֵךְ אָרָח
אַף מוֹעֲדֵי אֱמוּנַי בַּל יִהְיוּ טֹרַח
## 
הִתְעוֹרֲרִי סְגֻלָּה מֵאֶבְלֵךְ עוּרִי
בָּאתִי לְגַן תְּהִלָּה אָרִיתִי מוֹרִי
אוֹרֵךְ כְּבַתְּחִלָּה בָּא קוּמִי אוֹרִי
## 
דּוֹדֵך אֲשֶׁר כְּעֹפֶר מֵחֵיקֵךְ בָּרָח
שָׁב וּכְבוֹד אֲדֹנָי עָלַיִךְ זָרָח.
## 
## 
## ייטב בעיניך: (763)
יִיטַב בְּעֵינֶיךָ נְעִים / שִׁירִי וּמֵיטַב מַהֲלָלִי,
הַדּוֹד, אֲשֶר הִרְחִיק נְדוֹד / מִנִּי, לְרֹעַ מַעֲלָלִי –
וָאֲַחֵזק בִּכְנַף יְדִי‑ / דוּתוֹ וְהוּא נוֹרָא וּפֶלִי.
דַּי לִי כְּבוֹד שִׁמְךָ, וְהוּא / חֶלְקִי לְבַד מִכָּל‑ עֲמָלִי,
הוֹסֵף כְּאֵב – אוֹסִיף אֲהֹב, / כִּי נִפְלְאָה אַהְבָתְךָ לִי!
## 
## 
## יונת רחוקים נגני: (764)
יוֹנַת רְחוֹקִים נַגְּנִי הֵיטִיבִי
וּלְקֹרְאֵךְ טוּב טַעֲמֵךְ הָשִׁיבִי
הִנֵּה אֱלֹהַיִךְ קְרָאָךְ מַהֲרִי
הִשְׁתַּחֲוִי אֶרֶץ וְשַׁי הַקְרִיבִי
וּפְנִי אֱלֵי קִנֵּךְ לְדֶרֶךְ אָהֳלֵךְ
צִיּוֹן וְצִיּוּן בַּעֲדֵךְ הַצִּיבִי
דּוֹדֵךְ אֲשֶׁר הֶגְלֵךְ לְרֹעַ פָּעֳלֵךְ
הוּא גֹאֲלֵךְ הַיּוֹם וּמַה תָּרִיבִי
הִתְיַצְּבִי לָשׁוּב לְאֶרֶץ הַצְּבִי
וּשְׂדֵה אֱדוֹם וּשְׂדֵה עֲרָב הַכְאִיבִי
בֵּית מַחֲרִיבַיִךְ בְּאַף הַחֲרִיבִי
וּלְאֹהֲבֵךְ בֵּית אַהֲבָה הַרְחִיבִי.
## 
## 
## ימינך השיבות: (765)
יְמִינְךָ הֱשִׁיבוֹתָ וְנָטָה יְמִינוֹ צָר
הֲמָאֹס מְאַסְתָּנוּ וְאִם יָדְךָ תִקְצָר
## 
הֲלֹא יָדְךָ תָעֹז וְתָרוּם יְמִינֶךָ
וְתַשְׁקִיט וְתַרְשִׁיעַ וְאֵין עִמְּךָ מַעְצָר
## 
לָמָּה בְעָלוּנוּ אֲדֹנִים וְאַתְּ חֶלְקִי
וְעַם יַעֲבֹד יוֹצֵר הֲיוּכַל עֲבֹד נוֹצָר
## 
דְּגוּלָה בְּשֵׁם קָדְשָׁךְ בְּעֵת צָר וְעֵת מֶרְחָב
וְאֵיךְ פַּעֲמָהּ יִמְעַד וְאֵיךְ צַעֲדָהּ יֵצָר
## 
הֲבֵאתָהּ יְמֵי עוֹלָם בְּמוּסַר בְּרִית אַהְבָה
וְגַם הִיא יְמֵי עוֹלָם לְהַחֲזִיק בְּךָ תִּפְצָר.
## 
## 
## יונתי לילה: (766)
יוֹנָתִי לַיְלָה רְחֹבוֹת סָבֲבָה
הֹלֶכֶת לְבַקֵּשׁ אֶת שֶׁאָהֲבָה
## 
הַרְפֵּה לָהּ תִּתֵּן בִּבְכִי קוֹלָהּ
כּי מַחֲלָהּ עָצַם כְּעֹצֶם מַעֲלָהּ
סָפְרָה לָהּ אֶלֶף וְלֹא סָר עֻלָּהּ
## 
רַבָּתִי עָם כִּשְׁכוּלָה יָשְׁבָה
מַהְפֶּכֶת קֵץ אַחֲרֵי קֵץ חִשְּׁבָה
## 
דָּמִיתִי לִקְאַת מִדְבָּר נוֹדֵד
הָיִיתִי צִפּוֹר עַל גַּג בּוֹדֵד
בָּכִיתִי כִּי בִבְכִי אֶתְנוֹדֵד
## 
דִּמְעָתִי מִלֶּחְיִי לֹא חָרְבָה
נִשְׁפֶּכֶת עַל עִירְךָ כִּי חָרְבָה
## 
הִתְנֶחָם לֵבָב דְּאָגוֹת שָׁבְרוּ
עֵת יֵחַם בִּזְכֹר זְמַנִּים עָבְרוּ
מִי יִלְחַם עִם מִשְׁפְּטֵי אֵל גָּבְרוּ
## 
תִּקְוָתִי מֵאִתְּךָ לֹא נִכְזְבָה
נִמְשֶׁכֶת וּבְרִיתְךָ לֹא כָזְבָה.
## 
## 
## יגל חלום: (768)
יִגָּל חֲלוֹם חֶזְיֹנוֹת עַם גֹּלֶה
מַעְנֵה שְׁלוֹמְךָ אָזְנָם שִׁית גֹּלֶה
עַוְלָה בְּלוֹם אֶת פִּיהָ וְתַפְלֵה
יָדְךָ בְּלוֹמְדֵי דָת בַּל תַּפְלֵא
עֵת תֶּאֱלוֹם אֹיֶבֶת גַּם תֶּאֱלֶה
תִּשְׁלַח הֲלוֹם עֵזֶר אֶל יָד תֵּלֶא
## 
גּוֹי מִשְׂאֵת גְּאוֹן אוֹיֵב וְצָרָתוֹ
נִשְׁכַּח כְּמֵת בִּגְרוֹן צַר קְבֻרָתוֹ
## 
הִנֵּה צְבִי אֶשְׁלַח לְבָנִים נָעִים
אֶנְהַג שְׁבִי אֶל גִּנַּת שַׁעֲשׁוּעִים
אֲסַקֵּל שְׁבִילָם יוֹם אֵשַׁע שׁוֹעִים
קוּמִי שְׁבִי עִזְרִי עִיר נוֹשָׁעִים
שֹׁבֵךְ שְׁבִי וִהְיִי בוֹ נֹושָׁעִים
## 
עִמְדִי בְּבֵית דּוֹד אַהֲבָה רִצְפָּתוֹ
כִּי הֶעֱלֵית קֵד חֵשֶׁק רִצְפָּתוֹ
## 
וּסְחִי מְרִירוּת לִבֵּךְ אַל יֵרָע
כִּי עַל מְרִי כָּל זֹאת לָךְ יֶאֱרַע
לָכֵן מְרִימֵי עֹל לְעַם נִפְרָע
מִיַּד מְרִיבָהּ נִקְמָתָהּ אֶפְרָע
## ידע מריצים בה הטוב קרע
עֵת גּוּר מְרִיא עִם גּוּר אֲרִי כָּרָע
## 
כִּי שֹׁד וְשֵׂאת לִרְחֵקֵי מוֹרָתוֹ
עֹבְדֵי אֱמֶת בָּם תַּעֲבֹד מוֹרָתוֹ
## 
דּוֹד אַחֲרֵי שׁוּבִי אֵלָיו שָׁבְתִּי
אִם תֶּחֱרֶה כִּי בָּדָד יָשָׁבְתִּי
עִם שֹׁחֲרֶיךָ תְּשׁוּבָה הִקְשָׁבְתִּי
לִמְאַחֲרֵי תְשׁוּעָתִי הֵשָׁבְתִּי
כִּי בַחֲרֵדֵי גָלוּתָם שַׁבְתִּי
אֶל מִבְחֲרֵי עֲדֵי עֶדְנָה חָשַׁבְתִּי
## 
לָשׁוּב בְּתֵת עָלַי צוּר סִתְרָתוֹ
יֹאחֵז רְתֵת מַכְחִידֵי תוֹרָתוֹ
## 
הָרֵק סְגוֹר שַׁדַּי שִׁיתָה מוֹרָה
לְעֹבְדֵי סְגוֹר לָשׁוֹן דָּתְךָ מוֹרָה
הַשְׁלֵם מְגוֹר צַר בַּעֲבֹר בּוֹ מוֹרָה
גִּיל תַּחֲגֹרְנָה גִּבְעוֹת מוֹרָהּ
* גַּנָּה תִּלְקֹט מוֹרָהּ
אֹיְבַי בְּעֵת יְפִיצֵם אֵל בְּעֶבְרָתוֹ
אֹהֲבָיו כְּצֵאת הַשֶּׁמֶשׁ בִּגְבֻרָתוֹ.
## 
## 
## חן מצאה: (771)
חֵן מָצְאָה בַּת יָצְאָה לִקְרָאתְךָ
לֹא נִכְלְאָה כִּי נִפְלְאָה אַהְבָתְךָ
## 
יָצְאָה לְאֵם דֶּרֶךְ בְּשֵׁם אֵל גֹּאֲלָהּ
מִתְרַפְּקָה מִתְדַּפְּקָה עַל בֹּעֲלָהּ
מִתְאַמְּרָה מִתְפָּאֲרָה עַל גֹּעֲלָהּ
## 
הִתְנַשְׂאָה כִּי נָשְׂאָה עֶבְרָתְךָ
לֹא זָנְתָה לֹא שָכְחָה חֶבְרָתְךָ
## 
וַתַּעֲמֹד רָחוֹק מְאֹד לִמְנוּחֲךָ
מִתְאוֹנֲנָה מִתְרוֹנֲנָה בִּשְׁבָחֲךָ
עַד תַּעֲלֶה פָּרִים עֲלֵי מִזְבַּחֲךָ
## 
לֹא נוֹאֲשָׁה כִּי נָטְשָׁה נַחְלָתְךָ
לֹא קָרְאָה לֹא יָרְאָה זוּלָתְךָ
## 
דָּרְשָׁה רְאוֹת יִפְעַת נְאוֹת נַחְלַת צְבִי
מִפִּי כְפִיר מֵרֹאשׁ שְׂנִיר וּמְעוֹן צְבִי
הִתְנַהֲלָה כִּי תַעֲלָהּ לִרְאוֹת צְבִי
## 
אִם כָּלְתָה עוֹד כָּלְתָה אֶל בֵּיתְךָ
אִם נִדְחֲפָה עוֹד נִכְסְפָה לִרְאוֹתְךָ.
## 
## 
## קולכם בני: (773)
קוֹלְכֶם בְּנֵי צִיּוֹן מֵעֻלְּכֶם
נִשְׁמַע בְּאָזְנַי עִם צַעְקַתְכֶם
## 
יוֹם יוֹם יְצִיקֵנִי נִין עֹנֲנָה
יַכְבִּיד עֲלֵי גַבִּי הַמַּעֲנָה
יַעַן בְּבֵיתִי צִפּוֹר קִנֲנָה
## 
אֹמֵר אֶלֹהֵיכֶם הִשְׁלִיכֲכֶם
מֵעַל מְעוֹן בֵּיתוֹ הִדִּיחֲכֶם
## 
הָהּ עַל יְלָדִים רוּחַ יִשְׁאֲפוּ
כִּי מֵעֲלֵי שֻׁלְחַן אָב נִדְחֲפוּ
שֵׁן חָרְקוּ צָרִים וַיְחָרֲפוּ
## 
וַיֹּאמְרוּ אֵי צוּר מָעֻזְּכֶם
הוּא אֵל וּמוֹרַאְכֶם מַעְרִיצְכֶם
## 
וַאְשֶׁר דְּבָרָם לִבִּי יַעֲקֹב
אֹמַר לְלִבִּי קוּם לָהֶם נְקֹב
כִּי זֹאת לְנַסּוֹת זֶרַע יַעֲקֹב
## 
הִנֵּה בְשִׁקְרֵיכֶם הִמְלִיכֲכֶם
וַאְנִי בְּיָשְׁרִי תַּחַת סִבְלְכֶם
## 
דַּי מִשְּׁמֹעַ קוֹלְכֶם אֹהֲבָי
כִּמְעַט וְאֶת חַרְבִּי עַל אֹיְבַי
## 
אָעִיר וְיִכְלָיו כָּל עֹזְבָי
נִמְצָא בְצָרַתְכֶם וּבְאֶבְלְכֶם
אָנִי וְכֵן נִרְאֶה בְּשִׂמְחַתְכֶם
## 
הָמוּ עֲלֵיכֶם רַחְמַי נִכְמְרוּ
אַךְ בַּעֲבוּר אוֹיְבִים הִתְאַמְּרוּ
כִּי אֵינְכֶם אֹהְבִים אֵל אָמְרוּ
## 
וּבִי אַךְ תִּבָּחֵן אַהְבַתְכֶם
לַרְאוֹת לְצָרִים הַאֱמֶת אִתְּכֶם.
## 
## 
## יעלת חן ממעונה: (775)
יַעֲלַת חֵן מִמְּעוֹנָהּ רָחֲקָה,
אוֹהֲבָהּ כּוֹעֵס –­ וְלָמָּה צָחֲקָה?
צָחֲקָה עַל בַּת אֱדוֹם וּבְנוֹת עֲרָב
הַמְּבַקְשׁוֹת לַחֲשֹׁק דּוֹד חָשְׁקָה!
הֵן פְּרָאִים הֵם – וְאֵיךְ יִדְמוּ אֱלַי
יַעֲלָה עַל הַצְּבִי הִתְרַפְּקָה?
אֵי נְבוּאָה, אֵי מְנוֹרָה, אֵי אֲרוֹן
הַבְּרִית, אֵי הַשְּׁכִינָה דָּבְקָה?
אַל, מְשַׂנְאַי, אַל תְּכַבּוּ אַהֲבָה,
כִּי תְכַבּוּהָ – וְהִיא אֵשׁ נִשְּׂקָה
## 
## 
## ימי חרפי: (776)
יְמֵי חָרְפִּי זְכַרְתִּים בְּצוּקָתִי
וְעַל אַכְפִּי אֲמָרֵר בְּצַעֲקָתִי
לְנַשֵּׁק פִּי יְדִידִי תְּשׁוּקָתִי
## 
הֲיָשׁוּב לִי אוֹ לָעַד עֲזָבַנִי
וּמִיּוֹם סָר חוֹלַת אַהֲבָה אָנִי
## 
הֲמֵאִתּוֹ רָעָה כָלְתָה אֵלָי
אֲשֶׁר קַשְׁתּוֹ דְּרוּכָה בְּחֵץ עָלָי
אֲנִי בִתּוֹ מָתַי אֶעֱדֶה כֵלָי
## 
כְּסוּת אֶבְלִי מִיָּפְיִי הֱמִירָנִי
וְלִבִּי סָר כְּנֵר חֵץ מְצָאָנִי
## 
וְאָנֹכִי בְּכָל עֵת מְיַחֶלֶת
דְּבָרוֹ כִּי עוֹד אָשׁוּב לְמֶמְשֶׁלֶת
וְאִם בִּבְכִי בַּת-עֵינִי מְגוֹלֶלֶת
## 
הֲלֹא לִכְלֵי רְנָנִים יְשִׁיבֵנִי
וְיַעְמִיד שָׂר תַּחַת צָר הֲדִמָּנִי
## 
דְּרָכַי לוּ יִכּוֹנוּ פְנֵי דוֹדִי
אֲשֶׁר כָּלוּ עֵינַי לוֹ בְּיוֹם אֵידִי
וְעַם גָּלוּ יְשִׁיבֵם לְבֵית סוֹדִי
## 
עֲשֹׂה יַפְלִיא כְּאָז יוֹם גְּאָלָנִי
וְעָלַי שָׂר וְעֶבֶד קְרָאָנִי
## 
הֲלֹא אִם נָס צִלּוֹ מֵעֲלֵי רֹאשִׁי
יְהִי עוֹד נָס וּבוֹ תַעֲלֹז נַפְשִׁי
בְּעוֹד שִׁנַּס [אֶת] מָתְנָיו בְּהַר קָדְשִׁי
## 
פְּאֵר דִּגְלִי הֵרִים כִּי זְכָרָנִי
וְאֵלַי סָר עַתָּה יֶאֱהָבַנִי
## 
## 
## מאז מעון: (778)
מֵאָז מְעוֹן הָאַהֲבָה הָיִיתָ –
חָנוּ אֲהָבַי בַּאֲשֶׁר חָנִיתָ.
תּוֹכְחוֹת מְרִיבַי עָרְבוּ לִי עַל שְׁמָךְ,
עָזְבֵם – יְעַנּוּ אֶת‑אֲשֶׁר עִנִּיתָ.
לָמְדוּ חֲרוֹנְךָ אוֹיְבַי – וָאֹהֲבֵם
כִּי רָדְפוּ חָלָל אֲשֶׁר הִכִּיתָ.
מִיּוֹם בְּזִיתַנִי בְּזִיתִינִי אֲנִי,
כִּי לֹא אֲכַבֵּד אֶת‑אֲשֶׁר בָּזִיתָ –
עַד יַעֲבָר‑זַעַם וְתִשְׁלַח עוֹד פְּדוּת
אֶל‑נַחֲלָתְךָ זֹאת אֲשֶׁר פָּדִיתָ.
## 
## 
## עד מה: (779)
עַד מָה כְבוֹדִי לִכְלִמָּה
וּמִקְדָּשִׁי שְׁמָמָה וְאַדְמָתִי כְּאַדְמָה
## 
## 
יָרְדָה מִמַּעֲלוֹת מְלוּכָה
עֵדָה הָיְתָה תְּמוֹל נְסוּכָה
אָבְדָה מִיָּד לְיָד מְשׁוּכָה
## 
## 
דּוּמָה בֵּין מִשְׁמַע וְדוּמָה
וּבֵין מִזָּה וְשַׁמָּה לִשְׁנִינָה וְשַׁמָּה
## 
## 
הָפַךְ מַלְכִּי דְּבִיר נְוָתוֹ
מָשַׁךְ אַפּוֹ לְבַת בְּרִיתוֹ
שָׁפַךְ עָלַי כְּאֵשׁ חֲמָתוֹ
## 
## 
חֵמָה מַהְפֶּכֶת חוֹמָה
וּמַקְדֶּרֶת חַמָּה וְעוֹשָׂה מִלְחָמָה
## 
## 
וַאֲנִי כָּאֳנִי בְּיָם דְּחוּיָה
עֵינִי אֶל כִּסְּאֲךָ תְּלוּיָה
וּבְנִי עֶבֶד לְבֶן שְׁבוּיָה
## 
## 
אָמָה אֲשֶׁר יָדָהּ רָמָה
וּבִגְבִרְתָּה קָמָה לְמִשְׁפָּט וּנְקָמָה
## 
## 
דּוֹדִי כַּמָּה יְמֵי עֱנוּתִי
הוֹדִי נִשְׁחַת בְּבוֹר שְׁבוּתִי
סוֹדִי נִסְתַּר וְקֵץ פְּדוּתִי
## 
## 
עַל מָה עִתִּי נֶעֱלָמָה
וְהָרָה הָעַלְמָה וְלֹא תֵּלֵד עַד מָה.
## 
## 
## יהי חסדך: (781)
יְהִי חַסְדְּךָ לְנַחֲמֵנִי אֱלֹהִים אֲדוֹנַי חֵילִי
וְאַל תֵּפֶן אֱלֵי מַעֲלִי רְאֵה עָנְיִי וַעֲמָלִי
## 
## 
הַבֵּט כִּי בְּעָלוּנִי יְעוּשִׁי עִם אַדְבְּאֵלִי
בְּחֶרְפָּה הִכּוּ לְחָיַי וּפַחִים טָמְנוּ לְרַגְלִי
## 
## 
וְהֵם בְּכָל יוֹם יֶאֱרֹבוּ וְאֵידִי חוֹשְׁבִים לְהַפְלִיא
וְאוֹמְרִים אֱלוֹהִים עֲזָבוֹ חָפֵץ דַּכְּאוֹ הֶחֱלִי
## 
## 
דְּלֵנִי מִבּוֹר שָׁאוֹן וְהַמְשֵׁנִי מִמְּצוּלִי
וְעֵת תְּהוֹם אֶל תְּהוֹם קוֹרֵא אֲדוֹנַי הֱיֵה עוֹזֵר לִי
## 
## 
הֲגִיגִי שְׁעֵה וְחַלְּצֵנִי מִידֵי פַח יָקְשׁוּ לִי
וּשְׁמַע אֶנְקַת אָסִיר אֲדוֹנַי שִׁמְעָה בְּקוֹלִי
## 
## 
## את נתיבי: (782)
אֶת נְתִיבֵי רַעְיוֹן אֲכוֹנֵן
וּבְמַעֲשֵׂי אֶל אֲרַנֵּן
אֶת נִפְלְאוֹתָיו לָדַעַת וּלְהִתְבּוֹנֵן 
אֲלֵיכֶם כָּל עֹבְרֵי דֶרֶךְ
## 
## 
## 
## 
בְּשִׁשָּׁה הִשְׁלִים חֶפְצוֹ
וְקִנְיָן מִלֵּא אַרְצוֹ
בָּקַע זָהֳרֵי נִיצוֹצוֹ 
לְהָאִיר לָהֶם אֶת הַדֶּרֶךְ 
## 
## 
## 
## 
גָּלַם יָצִיר חֹמֶר בִּנְיָנָיו
לִמְשֹׁל עַל יְצוּרָיו וְקִנְיָנָיו
וַיִּקְרָא אַבְרֵךְ לְפָנָיו
וְאָמַר סֹלּוּ סֹלּוּ פַּנּוּ דָרֶךְ
## 
## 
## 
## 
דְּמוּתוֹ הֵכִין וְתַבְנִיתוֹ
וְרַעְיָה הוֹשִׁיב לְעֻמָּתוֹ
לְבִלְתִּי סוּר מִן הַמִּצְוָה אֲשֶׁר צִוָּה אוֹתוֹ
אַשְׁרֵי תְּמִימֵי דֶּרֶךְ
## 
## 
## 
## 
הָאִשָּׁה עָרוּם הִשִּׂיאָהּ 
וַעֲווֹן אַשְׁמָה הִשִּׂיאָהּ
בְּחֵלֶק שְׂפָתָיו הִדִּיחָהּ וּקְרָאָהּ
לְהַטּוֹתָהּ הַדֶּרֶךְ
## 
## 
## 
## 
וַיַּשְׁקֵף עֲלֵיהֶם צוּר מִמְּעוֹנוֹ
וַיִּזְעוֹם עָלָיו בַּעֲווֹנוֹ
וַיִּתֵּן עָרוּם הוֹלֵךְ עַל גְּחוֹנוֹ
נָחָשׁ עֲלֵי דֶּרֶךְ
## 
## 
## 
## 
זְעוּמִים כְּשָׁבוּ עָדֶיךָ
קִבַּלְתָּם בְּרַחֲמֶיךָ וַחֲסָדֶיךָ
הוֹרֵיתָ הַטּוֹב עֲבָדֶיךָ
וְהוֹדַעְתָּ לָהֶם אֶת הַדֶּרֶךְ
## 
## 
## 
## 
חָטָא עוֹלָמוֹ בַּמַּיִם
וְהִזָּה מֵי חַטָּאת מִן הַשָּׁמַיִם
סָפְקוּ עַל רְשָׁעִים כַּפַּיִם
כָּל עוֹבְרֵי דֶּרֶךְ
## 
## 
## 
## 
טִירָה הֵשַׁם וַיִּפְרֹץ בִּנְיָנָם
וּבָלַל שְׂפָתָם וּלְשׁוֹנָם 
הֱפִיצָם וְהֻמְּכוּ וְאֵינָם
וַיַּתְעֵם בְּתֹהוּ לֹא דָרֶךְ
## 
## 
## 
## 
יְדִיד עֶלְיוֹן כְּשׁוֹשָׁן פָּרָה
וּבְשֵׁם אֲדוֹנַי קָרָא
עָשָׂה הַטּוֹב בְּעֵינָיו וְהוֹרָה
חַטָּאִים בַּדֶּרֶךְ
## 
## 
## 
## 
כִּנִּיתוֹ אַב הֲמוֹן גּוֹיִים
וְנִסִּיתוֹ בְּיָחִיד אֱלֹהִים חַיִּים
לִשְׁפֹּךְ דָּמִים נְקִיִּים
לִטְבֹּחַ יִשְׁרֵי דֶּרֶךְ
## 
## 
## 
## 
לִפְנֵי אֱלֹהָיו עָקַד אוֹתוֹ
וְלָקַח הַמַּאֲכֶלֶת לַהֲמִיתוֹ
נִכְמְרוּ רַחֲמָיו וְנִצַּב לִקְרָאתוֹ
מַלְאַךְ אֲדוֹנַי בַּדֶּרֶךְ
## 
## 
## 
## 
מִמָּרוֹם נִפְדָּה יְחִידוֹ
וְיָרַשׁ אִישׁ תָּם אֶת כְּבוֹדוֹ
לְמִצְרַיִם שׁוֹקֵט הוֹרִידוֹ
אַל תִּרְגְּזוּ בַּדֶּרֶךְ
## 
## 
## 
## 
נָשְׂאוּ רֹאשׁ זֵדִים לְהַכְחִידָם
כִּי פָּרוּ וְרָבוּ מִכָּל אָדָם
לְקַצֵּץ הָעֵץ שָׁלְחוּ יָדָם
וְאָרוּהָ כָּל עֹבְרֵי דָרֶךְ
## 
## 
## 
## 
סוֹדוֹ הוֹדִיעַ לִידִידָיו
לִפְדּוֹת עַם מַרְעִיתוֹ וְצֹאן יָדָיו
וּלְהוֹצִיא מִכֶּבֶל עֲבָדָיו
וְלָתֵת לָהֶם צֵידָה לַדֶּרֶךְ
## 
## 
## 
## 
עָמְדוּ לִפְנֵי פַּרְעֹה וּבְשֵׁם אֵל רָחֲשׁוּ
וּמִצְרַיִם נִפְלְאוֹתָיו כִּחֲשׁוּ
מִהֲרוּ לַעֲנוֹתוֹ וְחָשׁוּ
הֲלֹא שְׁאֶלְתֶּם עוֹבְרֵי דָרֶךְ
## 
## 
## 
## 
פָּצוּ פִּיהֶם וַיַּעֲנוּ אוֹתוֹ
עַתָּה תֵּדְעוּ אֶת גְּבוּרָתוֹ
שַׁלְּחוּ עַבְדֵי אֵל וּבָרְכוּ נַחֲלָתוֹ
פֶּן יֶאֱנַף וְתֹאבְדוּ דֶרֶךְ
## 
## 
## 
## 
צוֹרֵר שַׁלַּח הֲמוֹנַי
לִזְבֹּחַ זְבָחִים לַאֲדוֹנַי
פֶּן תִּכָּרֵת עַתָּה מִלְּפָנַי
פָּן אֲכֶלְךָ בַּדֶּרֶךְ
## 
## 
קָדוֹשׁ פָּקַד עֶדְרוֹ
וְשָׁלַח מַלְאָךְ לְשָׁמְרוֹ
פֶּן יַשְׁחִיתוּ זָרִים יְקָרוּ
וּקְרָאָהוּ אָסוֹן בַּדֶּרֶךְ
## 
## 
רָדְפוּ מִצְרַיִם אַחֲרֵיהֶם
וְעַל הַיָּם הִשִּׂיגוּ אֶתְהֶם
הִשְׁקִיף צוּר וַיָּשֶׂם לִפְנֵיהֶם
מַעֲמַקֵּי יָם דֶּרֶךְ
## 
## 
שֵׁבֶט רֶשַׁע עַל צַדִּיקִים לֹא יָנוּחַ
וַיַּעַבְרוּ בְּתוֹךְ שְׁבִיל פָּתוּחַ
וּמִצְרַיִם רוֹדֵף רוּחַ
תָּעוּ בַמִּדְבָּר בִּישִׁימוֹן דָּרֶךְ
## 
## 
תַּנְחֶה כְּבוֹדְךָ לְפָנַי
וַתַּרְאֶה אוֹרְךָ לְעֵינַי
מֵעַבְדוּת יָצָאתִי וּמַלְאָךְ אֲדוֹנַי
נִצָּב לִקְרָאתִי בַּדֶּרֶךְ 
## 
## 
שִׂמְחָה גְּדוֹלָה שִׂמְּחָם 
וּמִפֶּרֶךְ עַבְדוּת שִׁלְּחָם
בַּמִּדְבָּר לְאַט הִנְחָם
בְּעַמּוּד עָנָן לַנְחֹתָם הַדֶּרֶךְ
## 
## 
שׁוֹרְרוּ שִׁירָה חֲדָשָׁה 
קְדֻשָּׁה וְעֵדָה קִדְּשָׁה
אַל נֶעֱרַץ בִּקְדֻשָּׁה 
הַנּוֹתֵן בְּיָם דֶּרֶךְ. 
## 
## 
## אל מי: (788)
אֶל מִי אֲדַמְּךָ וְאַמְשִׁילֶךָ
וְאֵי זֶה לֵבָב יְכִילְךָ
וּבַמֶּה יַגִּיעַ אֵלֶיךָ
אֶל הַמָּקוֹם אֲשֶׁר נִסְתַּרְתָּ שָּׁם
## 
## 
## 
## 
בָּדָד נָטִיתָ שְׁחָקִים
וְיָרִיתָ פִּנּוֹת מְצוּקִים
וְהִשְׁקַפְתָּ עַל יָם רְחוֹקִים
מִן הַמָּקוֹם אֲשֶׁר אַתָּה שָׁם
## 
## 
## 
## 
בְּאֵין מָקוֹם נִמְצָא מְקוֹמוֹ
וְעַד לֹא הֲדוֹם הֵכִין הֲדוֹמוֹ
הִקְדִּישׁ כִּסֵּא מְרוֹמוֹ
אֲשֶׁר הוּא חֹנֶה שָׁם
## 
## 
## 
## 
גְּדוֹל הָעֵצָה הִפְלִיא סוֹדוֹת
וְיָצַק עַמּוּדִים וְיָדוֹת
וְיָסַד אַרְבַּע יְסוֹדוֹת
אֲשֶׁר יָצְאוּ מִשָּׁם
## 
## 
## 
## 
גְּבוּל יָם הִשְׁקִיעַ 
וְנִיצוֹץ זָהֳרוֹ הִבְקִיעַ
וְאַדְנֵי תֵּבֵל עַל בְּלִימָה הִטְבִּיעַ
וְהִנִּיחָם שָׁם
## 
## 
## 
## 
דִּבֵּק עַפְרוֹת רְגָבָיו 
וְהֵפִיץ בָּרָק וּלְהָבָיו
וְהֵרִיץ גַּלְגִּלֵּי רְכוּבָיו 
בַּאֲשֶׁר הוּא שָׁם
## 
## 
## 
## 
דָּלָה תֵּבֵל עַל בְּלִימָה
וְגִלָּה פְּנֵי הָאֲדָמָה
וְהֶעֱרִים מְצוּלֵי הַמַּיְמָה
וַיִּהְיוּ שָׁם
## 
## 
## 
## 
הֶעֱמִיד דְּגָלָיו וּמַזָּרָיו
וְהֵקִים שֵׁשֶׁת עֲבָרָיו
וְהִצְמִיד מַרְכְּבוֹת מְאוֹרָיו
וְהִתְיַצְּבוּ שָׁם
## 
## 
## 
## 
הִלֵּי כּוֹכָבָיו נָסִים עֵת רוֹאִים
מַרְכְּבוֹת יוֹמָם יוֹצְאִים
וְלָעֶרֶב יָצְאוּ מִן הַמַּחֲבֹאִים
אֲשֶׁר הִתְחַבְּאוּ שָׁם
## 
## 
## 
## 
וַיִּשְׁרְצוּ מֵימֵי תְּהוֹמוֹת
מִינֵי חַיּוֹת וּבְהֵמוֹת
חַיּוֹת קְטַנּוֹת עִם גְּדֹלוֹת
קָטֹן וְגָדוֹל שָׁם
## 
## 
## 
## 
וַיְפַלֵּס נְתִיבַי אֲמָרָיו
וְלֹא נָפַל דָּבָר מִדְּבָרָיו
הִשְׁלִים חֲפָצָיו וִיצִירָיו
וְאֵין אִישׁ מֵאַנְשֵׁי הַבַּיִת שָׁם
## 
## 
## 
## 
זִמֵּן שֻׁלְחָן וּלְאוֹרֵחַ עֲרָכוֹ
וַיִּפֶן כֹּה וָכֹה
וְהִנֵּה אֵין אִישׁ בְּתוֹכוֹ
וְלֹא יָשַׁב אָדָם שָׁם
## 
## 
## 
## 
זָכָר וּנְקֵבָה יָצַר
הִשְׁכִּינָם מָכוֹן נִבְצָר
נִשְׁמַת חַיִּים בְּקִרְבּוֹ עָצַר
זֶה יֻלַּד שָׁם
## 
## 
## 
## 
חוֹלֵשׁ עַל יְצִירָיו נְתָנוֹ
וְעַל קִנְיָנָיו לְמֶלֶךְ הֱכִינוֹ
מְסֻכַּת אֶבֶן יְקָרָה הִשְׁכִּינוֹ
וַיְבָרֶךְ אוֹתוֹ שָׁם
## 
## 
## 
## 
חִלֵּל לְפָנָיו כָּל פִּרְיוֹ
וְהִזְהִירוֹ עַל רֹב מִרְיוֹ
לְבַל יְפֻתֶּה בְּטוֹב מַרְאֵהוּ וְיָפְיוֹ
זָעוּם אֲדוֹנַי יִפָּל שָׁם
## 
## 
## 
## 
טוֹפֵל שֶׁקֶר שֵׁבֶט רוֹעֵץ
בְּעָרְמָתוֹ הָיָה לְסִכְלוּתוֹ יוֹעֵץ
פִּתָּה אוֹתוֹ לֶאֱכֹל מִן הָעֵץ
לָקַחַת לוֹ מִשָּׁם
## 
## 
## 
## 
טָפַשׁ לִבָּם כִּי אָכְלוּ אָכוֹל
וְנִמְסְרוּ לְמָוֶת וּשְׁכוֹל
עַל אוֹדוֹת הָאֶשְׁכּוֹל
אֲשֶׁר כָּרְתוּ מִשָּׁם
## 
## 
## 
## 
יָצְאוּ לְעָמָל שׁוֹכְבִים
לֶאֱכֹל לֶחֶם הָעֲצָבִים
וְלַהַט הַחֶרֶב וְהַכְּרוּבִים
הָעוֹמֵד לְשָׁרֵת שָׁם
## 
## 
## 
## 
יְגֵעִים נִטְרְדוּ בְּחֵמָה
וְיַד הָאֵל עֲלֵיהֶם רָמָה
לַעֲבֹד אֶת הָאֲדָמָה
אֲשֶׁר לֻקַּח מִשָּׁם
## 
## 
## 
## 
כְּסִיל חָטָא חַטָּאוֹת
בְּהַקְרִיבוֹ מִנְחַת קְנָאוֹת
דִּבֶּר עִם אָחִיו לְמַשּׁוּאוֹת
בַּשֶּׁלִי וַיַּכֵּהוּ שָׁם
## 
## 
## 
## 
כַּיָּם דַּם נָקִי נִגְרָשׁ
וְגַם דָּמוֹ הִנֵּה נִדְרָשׁ
עַל אָחִיהוּ רָעָה חָרַשׁ
וְלֹא יָדַע כִּי רְפָאִים שָׁם
## 
## 
## 
## 
לָרִיק תִּגַּע וְיִכֶל מְאוֹדְךָ
וְנָע וָנָד תִּהְיֶה בְּעוֹדְךָ
בְּכָל מַעֲשֶׂיךָ וּבְכָל מִשְׁלַח יָדְךָ
וְאֵת כָּל אֲשֶׁר תִּפְנֶה שָׁם
## 
## 
## 
## 
לַמַּבּוּל נוֹרָא נִגְלָה
וְהַדּוֹר הָרַע בְּשֶׁטֶף כִּלָּה
וְהוֹרִיד מֵימֵי קְלָלָה
עַל הַנְּפָשׁוֹת אֲשֶׁר הָיוּ שָׁם
## 
## 
## 
## 
מִלֵּט מִזֶּרֶם חֲסִידוֹ
וַיָּסֶךְ אֱלֹהַּ בַּעֲדוֹ
וּבְרֹב יָמִים פְּקָדוֹ
כִּי אָרְכוּ לוֹ שָׁם
## 
## 
## 
## 
נִאֵץ אַנְשֵׁי רִשְׁעָה
יוֹעֲצֵי עֵצָה רָעָה
כִּי מָצְאוּ בִּקְעָה
בְּאֶרֶץ שִׁנְעָר וַיֵּשְׁבוּ שָׁם
## 
## 
## 
## 
נַחַל קִצְפּוֹ גְּרָפָם
וּבְנָפַת שָׁוְא הֱנִיפָם
מֵעַל פָּנָיו הִשְׁלִיכָם וַהֲדָפָם
וַיָּפֶץ אֲדוֹנַי אוֹתָם מִשָּׁם
## 
## 
## 
## 
סְגֻלַּת פְּתָאִים הִתְמוֹגְגָה
עַד לֹא פִּסְגָּתָם נִפְסָגָה
וּשְׂפַת עַלִּיזִים נִפְלָגָה
וְנָבְלָה שָׁם
## 
## 
## 
## 
שְׂפָתָם בָּלַל וְהִפְרִידָם
וְרִפָּה זְרוֹעָם וְיָדָם
וְעַל קַצְוֵי תֵּבֵל הוֹרִידָם 
וְרֹעִים לֹא יַרְבִּצוּ שָׁם
## 
## 
## 
## 
עַל כִּתְפוֹת מְלָכִים יָדוֹ הֵרִים
וְהוֹכִיחַ עַל דְּבָרוֹ אַבִּירִים
דִּבֵּר אֵלָיו בֵּין הַבְּתָרִים
וַיִּתְיַצֵּב עִמּוֹ שָׁם
## 
## 
## 
## 
פִּלְאוֹת אֵל חָזָה וְקָשַׁב
וּמַחְשְׁבוֹת צַדִּיקִים חָשַׁב
בְּאֹהֶל תְּבוּנָה יָשַׁב
וְהוּא גָּר שָׁם
## 
## 
## 
## 
פִּנָּה תֵּבֵל לְפָנָיו
וְיָרְאוּ אַדִּירִים מִפָּנָיו
כִּי יָרַד עָלָיו אֲדוֹנָיו
לָשׂוּם אֶת שְׁמוֹ שָׁם
## 
## 
## 
## 
צוּרוֹ נִסָּהוּ בִּיחִידוֹ לֵאמֹר
מִצְווֹתָיו לִרְאוֹת הֲיִשְׁמֹר
לֵךְ לְךָ אֶל הַר הַמֹּר
וְהַעֲלֵהוּ שָׁם
## 
## 
## 
## 
צַדִּיק הֵכִין לִבְנוֹ מַטְבֵּחַ
וְעָקַד יְחִידוֹ לִזְבֹּחַ
לְהַעֲלוֹת אוֹתוֹ עַל הַמִּזְבֵּחַ 
אֲשֶׁר עָשָׂה שָׁם
## 
## 
## 
## 
קְדוֹשִׁים קוֹלָם נָשְׂאוּ
וּמַלְאֲכֵי שָׁלוֹם בְּמַר קָרְאוּ
בִּדְבַר הַמֶּלֶךְ דְּחוּפִים יָצְאוּ
מְבֹהָלִים מִשָּׁם
## 
## 
## 
## 
קָדְחָה עַל הַמִּזְבֵּחַ אִשּׁוֹ
וְהַבֵּן הֶעֱרָה לַמָּוֶת נַפְשׁוֹ
קָרָא מִמְּכוֹן קָדְשׁוֹ
כִּי לְגוֹי גָּדוֹל אֲשִׂימְךָ שָׁם
## 
## 
## 
## 
רָד עִם אֵל וְעִם קְדוֹשִׁים
תָּמִים מִבְחַר אֲנָשִׁים
יוֹשֵׁב אֹהָלִים קֹדֶשׁ הַקָּדָשִׁים
וַיִּפְגַּע בַּמָּקוֹם וַיָּלֶן שָׁם
## 
## 
## 
## 
שָׁמָּה מָה טֹבוּ אֹהָלָיו
בִּנְפֹל בִּנְעִימִים חֲבָלָיו
מִמָּרוֹם נִקְרָא אֵלָיו
אֶל בֵּית הַסֹּהַר מְקוֹם אֲשֶׁר יוֹסֵף אָסוּר שָׁם
## 
## 
## 
## 
שַׁדַּי קְרָאוֹ הֵן אֲנִי סְבִיבְךָ
לִשְׁמָרְךָ מִכָּל אוֹיְבֶיךָ
אוֹרִידְךָ וְגַם אֲשִׁיבְךָ
אֶל הָאָרֶץ אֲשֶׁר יָצָאתָ מִשָּׁם
## 
## 
## יעבר עלי: (797)
יַעֲבֹר עָלַי רְצוֹנְךָ / כַּאֲשֶׁר עָבַר חֲרוֹנְךָ,
הַלְעוֹלָמִים עֲוֹנִי / יַעֲמֹד בֵּינִי וּבֵינְךָ?
וַעֲדֵי מָתַי אֲבַקֵּשׁ / אוֹתְךָ עִמִּי – וְאֵינְךָ?
דָּר בְּכַנְפֵי הַכְרוּבִים / הַפְּרוּשִׂים עַל אֲרוֹנְךָ,
הֶעֱבַדְתַּנִי לְזָרִים – / וַאֲנִי כַנַּת יְמִינְךָ.
גּוֹאֲלִי, לִגְאֹל הֲמוֹנֵי / רוּם וְהַשְׁקֵף מִמְעוֹנְךָ!
## 
## 
## יאמץ לבבך: (797)
יֶאְמַץ לְבָבֵךְ וּמוֹעֲדֵךְ יַחֲלִי
מַה תַּחְשְׁבִי קֵץ שְׁבִי וְתִתְבַּהֲלִי
## 
הִתְגַּבְּרִי דַּבְּרִי וְשִׁיר חַבְּרִי
כִּי אָהֳלִיבָה שְׁמֵךְ וּבָךְ אָהֳלִי
## 
וּבְזִי דְבַר לֹעֲגִים וְאִם שֹׁאֲגִים
נֶגְדֵּךְ לְאַט נַהֲגִי וְהִתְנַהֲלִי
## 
דּוֹדֵךְ יְעַנֵּךְ וְהוּא אֲשֶׁר יַעֲנֵךְ
הוּא הַצֳּרִי לַכְּאֵב וְהוּא הֶחֳלִי
## 
הֵיטַבְתְּ חַסְדֵּךְ בְּיַחֲלֵךְ גֹּאֲלֵךְ
אַל תַּחְפְּזִי תֶּחֱזִי הֲדַר פָּעֳלִי
## 
אִמְרִי לְמִתְאַמְּרִים בְּמֶלֶךְ וְשָׂר
מַלְכִּי קְדוֹשׁ יַעֲקֹב וְצוּר גֹּאֲלִי.
## 
## 
## יושב אומלל: (798)
יוֹשֵׁב אֻמְלַל וְהוֹלֵךְ שׁוֹלָל
הוֹמֶה כְחָלָל בְּיַד צָר מְחֻלָּל
וּמֵהוֹד וּמִכְלָל בְּגָלוּת נִשְׁלָל
דֹּוֵה לֵב מְחֹלָל בְּחִיל יִתְמֹלָל
הֲלֹא עוֹד תְּהֻלַּל וְהָדָר תְּכֻלָּל
## 
תָּמִיד בִּגְלַל אֲשֶׁר בְּחַרְתִּיךָ
שׁוּבָה אֵלַי כִּי גְאַלְתִּיךָ
## 
הַעֲבֵר שֹׁדִי גֹּאֲלִי וּפֹדִי
וּזְכֹר מְרוּדִי וּפְּנֵּה בְאֵידִי
לִסְפֹּר נֹדִי הֱיֵה לִי בְעוֹדִי
לִפְנֵי רֹדִי מָגֵן בַּעֲדִי
וְחִישׁ קֵץ מוֹעֲדִי לְהַשִּיג הוֹדִי
כְּנַמְתָּ לְעוֹדֲדִי בְּחֶזְיוֹן סוֹדִי
## 
וּבְצֵל יָדִי כִּסִּיתִיךָ
## 
וְעַד אָן בְּחוֹבִי אֱלֹהֵי אָבִי
תַּאֲרִיךְ עָצְבִּי וְתַרְחִיק טוּבִי
לָשׂוּם לְבָבִי חָלָל בְּקִרְבִּי
רִיבָה רִיבִי וְחוּשָׁה לְהָבִיא
בְּמִשְׁפָּט יְרִיבִי וּמַרְפֵּא כְאֵבִי
וְשֹׁאֵג כְּלָבִיא כְּגוּר מִסְּבִיבִי
## 
אַל תִּגַּשׁ בִּי כִּי קְדַשְׁתִּיךָ
## 
דְּחֵה אַף וְעֶבְרָה עֶלְיוֹן וְנוֹרָא
וְדִין קַל מְהֵרָה תּוֹצִיא לְאוֹרָה
וְשׁוֹבֵב בְּכֹרָה לְבֵן בְּכוֹר מְקֹרָא
וְיַסֵּד בִּירָה בְּאֶבֶן יְקָרָה
וּדְרֹךְ פּוּרָה בֶּאֱדוֹם וּבָצְרָה
וְלִבְנֵי קְטוּרָה עֲשֵׂה נָא כְסִיסְרָא
וְשֹׁמֵר תּוֹרָה בְּכֹשֶׁר וּמוֹרָא
בְּבֵית הַבְּחִירָה יָשִׁיר שִׁירָה
בְּאָזְנַי תִּקְרָא מֵיטַב בְּשׂוֹרָה
## 
קוּם אַל תִּירָא אֲנִי עֲזַרְתִּיךָ
## 
הָפֵק רְצוֹנִי מַלְכִּי וְקוֹנִי
וְהָסֵר יְגוֹנִי וְשַׁכַּח אוֹנִי
וּמַלֵּא שְׂשׂוֹנִי וְזֶרַע הָעֶצְנִּי
אֶרְאֶה בְעֵינִי וְאֹיְבַי תָּנִיא
שֹכֵן מְעוֹנִי אֱמָר לִי בְאָזְנִי
נְאֻם לַאדֹנִי שֵׁב לִימִינִי
בְּנִי אַתָּה אֲנִי הַיּוֹם יְלִדְתִּיךָ.
## 
## 
## יורדי תהומים: (801)
יוֹרְדֵי תְהֹמִים מִנְּשׂוֹא אֵמֶיךָ
הַלְעוֹלָמִים יִסְבְּלוּ זַעְמֶךָ
שׁוּר מִמְּרוֹמִים נֶאָצוֹת שְׁמֶךָ
וּפְנֵה בְרַחֲמִים מִמְּעוֹן שָׁמֶיךָ
אַיֵּה קִנְאָתְךָ וְגֹדֶל רַחֲמֶיךָ
גֹּאֲלֵנוּ מֵעוֹלָם שְׁמֶךָ
## 
הַרְאֵה גְבוּרָה תְּהִי לְעֵד וּלְאוֹת
וְהָחִישׁ יְשׁוּעָה לְסֹבְלֵי תְלָאוֹת
וְשָׂא נֵס לְכַנֵּס נְפֻצִים בַּפֵּאוֹת
וְכִימֵי מִצְרַיִם הַרְאֵם נִפְלָאוֹת
וְנֶצַח לְמַשֻּׁאוֹת הָרֵם פְּעָמֶיךָ
## 
וּגְהֵה מְזוֹר לֵב נֹחֲלֵי חֹק וּבִין
וַחֲטָאֵיהֶם כַּשֶּׁלֶג הַלְבִּין
וְגוֹי בְּךָ לֹא יַאֲמִין וּפִלְאֲךָ לֹא יָבִין
עֲשֵׂה לָהֶם כְּמִדְיָן כְּסִיסְרָא כְיָבִין
וּבְרֹב גְּאוֹנְךָ תַּהֲרֹס קָמֶיךָ
## 
דְּרוֹר יֶשַׁע קְרָא לַאֲסִיר כֶּלֶא
וּטְבוּעֵי יָם מְצוּקוֹת מִתְּהֹמִים הַעֲלֵה
וְצֶדֶק נוֹרָאוֹת לְעֵינֵיהֶם תְּגַלֵּה
כְּיוֹם נֶגֶד אֲבוֹתָם עָשׂיתָ פֶלֶא
מִנֹּף נָחִיתָ כַצֹּאן עַמֶּךָ.
## 
## 
## יונת אלם רחוקים: (803)
יוֹנַת אֵלֶם רְחֹקִים שׁוֹשַׁנַּת הָעֲמָקִים
תְּסוֹבֵב בַּשְּׁוָקִים אַיֵּה דָר שְׁחָקִים
בְּעָזְבָהּ דָּתִי וְחֻקִּים סְבָבוּהָ מְצִיקִים
כְּמִתְלַהְלֵהַּ הַיֹּרֶה זִקִּים
מִבְטַח כָּל קַצְוֵי אֶרֶץ וְיָם רְחֹקִים
לָמָּה עֲזַבְתָּהּ כְּאַיָּל עַל אֲפִיקִים
הִנֵּה צָרֶיהָ חַרְבוֹתָם מְרִיקִים
## 
כַּצִּפּוֹר יְקוּשָׁה בַּפַּח וְנִתְיָאֲשָׁה
הָיְתָה לְצַר מוֹרָשָׁה כִּי לֹא חֻפָּשָׁה
אֶלֶף שְׁלֹשׁ מֵאוֹת שְׁלֹשִׁים וַחֲמִשָּׁה
## 
הֻשְׁלְכוּ בֵּין עֲרָבִים הַמְּאִירִים עֲרָבִים
וְדֹעֲכִים גַּם כָּבִים מְאוֹרֵי כוֹכָבִים
וּבָנִים נֶאֱהָבִים בַּחוּץ נֶעֱזָבִים
וְהֵמָּה כַזָּבִים בֵּין טֹפְלֵי כְזָבִים
הַעֲלֵי זֹאת תֶּחֱשֶׁה יֹשֵׁב הַכְּרוּבִים
הֲלֹא יֶהֱמוּ קְרָבִים וְתַעֲרֹךְ הַקְּרָבִים
## 
שְׁמַע עֲדָתךָ דֹרְשָׁה הָקִיצָה וְחוּשָׁה
וּכְרָת נָא אִתָּהּ בְּרִיתְךָ הַחֲדָשָׁה
וְתֵרֶא אֹיַבְתִּי וּתְכַסֶּהָ בוּשָׁה
וּשְׁמֵי הַשְּׁחָקִים וְכוֹכְבֵי הַמְּעוֹנִים
יֶהְמְיוּן עַל בָּנִים הָיוּ חֶמְדָּה לְפָנִים
## 
כִּכְלִי אֵין חֵפֶץ בּוֹ הָיוּ בְּכֹל הֲמוֹנִים
בָּנִים הָאֳמוּנִים עֲלֵי תוֹלָע אֱמוּנִים
יְמֵי תוּגוֹת מוֹנִים בְּעֹל קָמִים וּמוֹנִים
## 
מִקּוֹלָם רָגְשָׁה אֶרֶץ רָעָשָׁה
מִמַּחֲמַדֵּינוּ נַפְשֵׁנוּ יְבֵשָׁה
אִמּוֹתֵינוּ אַלְמָנָה וּגְרוּשָׁה
## 
הַחֲזֵק צוּר צִנָּה לְמַפֶּלֶת עֲדִינָה
וְרֵד לְךָ אֶל גַּנָּה לִלְקֹט שׁוֹשַנָּה
צַר לְחֶרֶב מָנָהּ וְהִיא לְךָ לַמָּנָה
וְשֶׁמֶשׁ וּלְבָנָה יְחֻדְּשׁוּ בִרְנָנָה
וְאָב יְבַקֵּשׁ בָּנָיו בְּכֹל עִיר וּמְדִינָה
וְתַעֲנֶה הָאֲיֻמָּה בְּעֵת הָיְתָה בְאָמְנָה
אַחֲרֵי בְלֹתִי הָיְתָה לִי עֶדְנָה
## 
וְתָשׁוּב לְמִקְדָּשָׁהּ הָאֶבֶן הָרֹאשָה
יָם וְדָרוֹם יְרָשָׁה וְהָיָה אֱדוֹם יְרֵשָׁה
הָאֵל מַעֲשֵׂהוּ יְמַהֵר יָחִישָׁה.
## 
## 
## ירדו שמי: (806)
יָרְדוּ שְׁמֵי כְּבוֹדִי הֹוָה לִי עֲלֵיהֶם
מַיִם בְּרֹאשׁ מְסוּכִים הָפְכוּ טַלְלֵיהֶם
## 
## 
## 
## 
הוֹי רַעֲיַת צְבָאִים וּנְוַת מִשְׁכְּנֵיהֶם
אֵיכָה בְּנֵי פְּרָאִים יְעַנּוּן אֶת בְּנֵיהֶם
בָּאתִי בְּאֵשׁ וּמַיִם צַר לִי מִשְּׁנֵיהֶם
עַל לַהֲבֵי כְּבֵדִי הָהּ מִגַּחֲלֵיהֶם
עָבֵי בְּכִי שְׁפוּכִים הָהּ מִנַּחֲלֵיהֶם
## 
## 
## 
## 
וָאֶזְכְּרָה לְנַפְשִׁי רֻבֵּי שִׁגְגָתִי
הֵם שִׁלְּחוּ לְחָפְשִׁי פֶּרֶא בֶּן אֲמָתִי
וַיְחַלְּלוּ בְּקָדְשִׁי קַדִּישֵׁי עֲדָתִי
אֶשְׁתּוֹמְמָה בְּאֵידִי עַל אֵיד עוֹלְלֵיהֶם
בַּעֲבֹד בְּנֵי חֲנִיכִים בִּבְנֵי בַּעֲלֵיהֶם
## 
## 
דַּוָּי בְּבוֹר יְגוֹנָיו וּבְחֶרְדוֹת נְשָׁפָיו
יִזְכֹּר נְעִים אֲדוֹנָיו וּנְעִים צֵל כְּנָפָיו
יִצְעַק בְּמַר לְפָנָיו מִמּוֹקֵד רְשָׁפָיו
עַנְפֵי נְטַע יְדִידִי אֵיפֹה צִלְלֵיהֶם
חֶבְלֵי שְׁאוֹל מְשׁוּכִים מֵיתְרֵי אָהֳלֵיהֶם
## 
## 
הַאֵין צְרִי סְלִיחָה לְפִצְעֵי פְּשָׁעַי
מַהֵר מְצֹא מְנוּחָה לְרַגְלֵי יְגֵעַי
יִתְפָּאֲרוּ בְּשִׂמְחָה יַלְדֵי שַׁעֲשׁוּעַי
הַיּוֹם אֲנִי לְדוֹדִי יַעְנוּ שׁוֹאֲלֵיהֶם
כִּי הוֹלְכֵי חֲשֵׁכִים אוֹר נָגַהּ עֲלֵיהֶם.
## 
## 
## ידוע תדע: (808)
יָדֹעַ תֵּדַע פְּנֵי צֹאנֶךָ
אֲשֶׁר הִגְלוּם צָרִים מִמְּעוֹנֶיךָ
וֶהֱפִיצוּם בְּכָל הַר עֲצֶרֶת מוֹנֶיךָ
הֲלֹא אַתָּה אֲבִיהֶם וְהֵם בָּנֶיךָ
וְאֵיךְ הַצַּר יְנַהֲגֵם לְנֶגֶד עֵינֶיךָ
אַיֵּה רַחֲמֶיךָ וַהֲמוֹן חִנֶּיךָ
עַל מִי נָטַשְׁתָּ מְעַט צֹאנֶךָ
צֹאנְךָ מַעֲרִיצִי בְּיַד צַר עָרִיצִי
## 
יֹרֶה בַחֵצִי וְיִכְרֹת בַּחֵצִי
עַד קֵץ מוֹעֵד מוֹעֲדִים וָחֵצִי
## 
הָקְדְּרוּ מַרְאֵיהֶם וְהוּעַם תָּאֳרֵהֶם
וְנִפְזְרוּ כְּאִלּוּ אֵין אֲדֹנֵיהֶם
אַרְיֵה לִפְנֵיהֶם וְדֹב אַחֲרֵיהֶם
וּבְאֶרֶץ מְלֵחָה הוּשַׂם מִרְעֵהֶם
וּבְמִרְעֶה טוֹב לֹא רָעוּם בַּעֲלֵיהֶם
וְעַבְדָּם וַאֲחִיהֶם הֵם אֲדֹנֵיהֶם
אוֹי לְבָנִים גָּלוּ מִשֻּׁלְחַן אֲבִיהֶם
## 
רְפָא נָא אֵל מַחֲצִי וְכַלֵּה כָל מֹחֲצִי
תְּהִי לְעַמְּךָ מוֹצִיא מִתְּהוֹמוֹת כְּמוֹ צִי
## 
וַחֲזִיר תַּחֲזִיר לְבִלְתִּי יְחִיתֵם
וְהַרְחֵק גַּעְתָּם מֵאָהֳלֵי גַעְתָּם
כִּי קָצְרָה דַעְתָּם יוֹם שִׁמְשָׁם נֶעְתָּם
וּזְמַן קִצָּם נִסְתַּם וְנֶחְתָּם
אִם עֲוֹנָם לֹא תַם זְכֹר צִדְקַת תָּם
וְהָשֵׁב עַל רָאשָׁם כְּמֵאָז מִצְנַפְתָּם
## 
וְתַזְהִיר נִיצוֹצִי וְתִתֵּן צִיצִי
וְתַפְרִיחַ צִיצִי וְתַזְרִיחַ צִיצִי
## 
דֹּרְשֵׁי רָעָתִי מְתֵי רִשְׁעָתָיִם
הֱבִיאוּנִי בְּכוּר אֵשׁ וְעִמְקֵי מָיִם
וְשָׂמוּ לְעִיִּים אֶת יְרוּשָׁלָיִם
וְהִשְׁלִיכוּ בְחֵמָה יְהוּדָה וְאֶפְרָיִם
אִם אֶשְׁאַל סוֹד נֶעְלָם מֵעֵינָיִם
יַעֲנוּ חַכְמֵי קְדוּמַת יוֹמָיִם
עַד יַשְׁקִיף וְיֵרֶא אֲדֹנָי מִשָּׁמָיִם
## 
וְיָצִיץ מַעֲרִיצִי לְכַנֵּס אֶת פּוּצִי
וְיִגְדֹּר אֶת פִּרְצִי בְּמִשְׁפַּחַת הַפַּרְצִי.
## 
## 
## כוכב שלח: (811)
כּוֹכָב שָׁלַח אוֹרֵהוּ מַה תַּסְתִּירַהוּ
מְהֵרָה קוּם מְשָׁחֵהוּ לְנָגִיד כִּי זֶה הוּא
## 
מֵהַר הַמּוֹר הוֹפִיעַ מְבַשֵּׂר מַשְׁמִיעַ
מֵהַר גָּבֹהַּ יָרִיעַ וְיֵצֵא לְהוֹשִׁיעַ
יַזְהִיר כְּזֹהַר הָרָקִיעַ וְתוֹרָה יוֹדִיעַ
שֹׁאֲלִים מִי זֶה וְאֵי זֶה הוּא הֲשִׁיבֵם הִנֵּה הוּא
## 
עֹבְדֵי עֲבֹדַת מִקְדָּשַׁי וְקָדְשֵׁי קָדָשָׁי
סֹעֲדֵי כִּסֵּא בֵּן יִשַׁי וּמִבְחַר שָׁלִישָׁי
לֹמְדֵי דָת מִדְרָשַׁי וְרִכְבִּי וּפָרָשָׁי
שֹׁמֵר תּוֹרָה אַשְׁרֵהוּ מַה טּוֹב פִּרְיֵהוּ
## 
בַּנוּי מִגְדַּל רִאשׁוֹנִים לְדֹרוֹת אַחֲרֹנִים
וְנָטוּי עַל רֹאש אֵיתָנִים הוֹד הַנִּיצָּנִים
רָצוּי וּבָרוּךְ מִבָּנִים נֶטַע נַעֲמָנִים
נָטַע פָּרַח מַטֵּהוּ וְצָלַח מַעֲשֵׂהוּ
## 
פֶּלֶא יוֹעֵץ אֵל גִבּוֹר אֲבִי עַד שַׂר שָׁלוֹם
לִטְלֵה חָלָב עַד יַעֲבוֹר בִּבְרִית אַל עֵילוֹם
הַפְלֵא רְפֻאוֹת מִתֹּם וּבוֹר וְתָשֵׂם לוֹ שָׁלוֹם
וּדְבָרְךָ יִרְפָּאֵהוּ וְרוּחֲךָ תַנְחֵהוּ
## 
## 
## צל ידי: (812)
צֵל יְדֵי אֵל חַי יְהִי לְךָ מַחֲסֶה אִם בְּתָמִים וֶאֱמֶת בּוֹ תֶּחֱסֶה
צַעַדְךָ יָכִין בְּיוֹם הַמַּהֲלָךְ יָדְךָ יַחְזִיק בְּיוֹם הַמַּעֲשֶׂה
בַּקְּשָׁה שָׁלוֹם וְרָדְפֵהוּ הֲלֹא הוּא אֲדוֹן שָׁלוֹם וְשָׁלוֹם יַעֲשֶׂה.
## 
## 
## יד פדות: (813)
יַד פְּדוּת תִּפְרֹשׂ לְרוּחַ נָבְקָה מִכְּאֵב עַל אוֹיְבִים הִיא צֹעֲקָה
נָא תְּקָרֵב עֵת פְּדוּתִי מִיְּדֵי בַּת אֱדוֹם עָלַי אֲשֶׁר שֵׁן חָרְקָה
אַהֲבָה עוֹרֵר לְמַר נֶפֶשׁ אֲשֶׁר דָּתְךָ תַּחַת לְשׁוֹנוֹ מָתְקָה.
## 
## 
## ישרו בעיני: (813)
יָשְׁרוּ בְּעֵינַי כָּל דְּרָכֶיךָ
גַּם יָקְרוּ לִי מַהֲלָכֶיךָ
אֵין בָּם לְאִישׁ מִכְשׁוֹל וְלֹא מוֹקֵשׁ
כִּי אֵין פְּתַלְתֹּל בָּם וְלֹא עִקֵּשׁ
הִתְהַלַּכְתִּי אוֹרְחוֹתֶיךָ
כִּי נִמְשַׁכְתִּי בַּעְבוֹתֶיךָ
הִנֵּה בְּךָ סִבְרִי וּמַאֲוַיַּי
אַתְּ צוּר לְבָבִי אַתְּ מְקוֹר חַיַּי
עֵינִי הֲדָרְךָ נִכְסְפָה לִרְאוֹת
אַךְ זֹאת לְכָמֹנִי בְּלִי יֵאוֹת
עֵת נִכְסַפְתִּי לִרְאוֹתְךָ
הִסְתּוֹפַפְתִּי אֶל בֵּיתְךָ
וָאֶסְבְּלָה סֵבֶל עֲווֹן עַמִּי
וָאַט אֱלֵי עֹל סֻבֳּלוֹ שִׁכְמִי
לֹא אֶפְרְשָׂה כַּפַּי פְּנֵי אֵל זָר
כִּי לֹא בְּזוּלָתְךָ אֲנִי נֶעֱזָר
אִם  נֶעֱבַדְתִּי עַל דָּתְךָ
לֹא עָבַדְתִּי זוּלָתְךָ
דּוֹדִי אֲשֶׁר יָדִי בְּךָ תָּרֹם
דַּלּוּ לְךָ עֵינַי אֱלֵי מָרוֹם
עֻזִּי וּמָעֻזִּי בְּךָ סֶלָה
הֵן תִּקְטְלֵנִי לְךָ אֲיַחֵלָה
הֵן קִבַּלְתִּי עֶבְרָתְךָ
כֵּן יִחַלְתִּי חֶמְלָתְךָ
הִתְאַמְּצָה נַפְשִׁי בְּעַבְדוּתְךָ
וַתַּחֲזֵק בִּכְנַף יְדִידוּתְךָ
כָּל עָבְרוּ עָלַי חֲרוֹנֶיךָ
לֹא עָבְרָה נַפְשִׁי רְצוֹנְךָ
הִתְחַזַּקְתִּי בִּבְרִיתְךָ
מָה אָהַבְתִּי תּוֹרָתְךָ.
## 
## 
## נאום האדון: (816)
נְאֻם הָאָדוֹן אֲשֶׁר מְבַקְשִׁים זֶרַע אֶמוּנָי
אִם שָׁכַנְתִּי בֵּין קְדֹשִׁים אַתֶּם הָעֹמְדִים לְפָנָי
כִּי לֹא בְיַעֲקֹב נְחָשִׁים עַל כֵּן קְרָאתִיכֶם בָּנָי
וִהְיִיתֶם לִי קְדֹשִׁים כִּי קָדוֹש אֲנִי אֲדֹנָי
## 
הֲרִימוֹתי נֶאֳמָן בֵּיתִי וְעִם מַלְאָכַי נַעֲלָה
וְהוֹרַדְתִּי כְּבוֹד שְׁכִינָתִי לְאֹהֶל וּמִשְׁכָּן וְהוֹא נִפְלָא
לִהְיוֹת הוֹדִי וְהַדְרָתִי אֲחוּזִים לְמַטָּה וּלְמָעְלָה
וּלְלָמֵּד אֶת בְּנֵי בְרִיתִי לְהִתְיָצֵּב עַל אֲדֹנָי
## 
## 
## קול קורא: (816)
קוֹל קֹרֵא מִמַעֲמַקִּים נָגַע עַד לֵב שְׁחָקִים
וְנִטְפֵי דִמְעָה מוּצָקִים בָּרְחֹבוֹת וּבַשּׁוָקִים
קוֹל שָׁוְעַת בַּת עַמִּי מֵאֶרֶץ מַרְחַקִּים
## 
קוֹל עֹנֶה מִשְּׁמֵי מְעוֹנַי בְּקוֹל הַנִשְׁמָע בְּסִינָי
סֹלּוּ הַמְּסִילָּה לְפָנָי אֵצֵא לְהוֹשִׁיעַ בָּנָי
קוֹל קוֹרֵא בַּמִּדְבָּר פַּנּוּ דֶרֶך אֲדֹנָי
## 
קוֹל מִבֵּין שְׁנֵי כְרוּבָיו וּמִבֵּין דַּהֲרוֹת מֶרְכָּבָיו
וּמִבֵּין חֲצוּבֵי לְהָבָיו הַנֹּשְׂאִים אֶת כְּלֵי קְרָבָיו
קוֹל אֲדֹנָי מְשַׁלַּם גְמוּל לְאֹיְבָיו
## 
קוֹל מְחַלִּים פָּנָיו בְּמִנְחָה וְנָסוּ יָגוֹן וַאֲנָחָה
וְאֵין צְעָקָה וְאֵין צְוָחָה כִּי אִם בְּשָׁלוֹם וְהֲנָחָה
קוֹל שָׂשׂוֹן וְקוֹל שִׂמְחָה
## 
## 
## יפה כתרצה: (818)
יָפָה כְתִרְצָה נְעִימָת מַאֲמָר
זֹאת קוֹמָתֵךְ דָּמְתָה לְתָמָר
## 
הִתְנַעֲרִי מֵעֲפָרֵךְ וְעוּרִי
וּבְקוֹל רִנָּה צַהֲלִי וְשִׁירִי
כִּי מֵאֲמָנָה עוֹד תָּשׁוּרִי
מִבֵּין קֵדָר וְתֵימָן וְאוֹמָר
## 
וְאָז אֶשְׁמַע מִן הַבָּשָׁן
מִי זֹאת עֹלָה כְּתִימְרוֹת עָשָׁן
מְקֻטֶּרֶת מֹר דּוֹמָה לְשׁוֹשָׁן
בְּשִׁיר וּבְהָלֵּל בְּשֶׁבָח וּזְמָר
## 
דֶרֶךְ מְעֻקָּל אָשִׂים מְסֻקָּל
לָךְ הָעֵת אֶרְכַּב עַל עָב קַל
לְשַׁלֵּם גְּמוּל אֹיְבַיִךָ בְּמִשְׁקָל
לְחֵיקָם וְחֶלְקָם יַיִן חָמָר
## 
הוֹמָה כְנֵבֵל בְּקוֹלָהּ כְּחוֹלָה
מִבּוֹר שָׁאוֹן וּמִיוֵן מְצוּלָה
עֲלִי כִּי רְצִיתִיךְ וְשַׂמְתִּיךְ בְּעוּלָה
וַעֲלֵי אוֹיְבַיִךְ אֶתְאַמָּר.
## 
## 
## יזוב דמי: (819)
יָזוּב דְּמֵי לִבִּי וְעֵינִי בְּעִצְּבוֹנִי
## 
הִתְאַפְּקוּ צָרִים וּמַה לָּכֶם
תִּשְתַּקְשְׁקוּ עָלַי בְּסִבְלֵיכֶם
אִם תִּדְבְּקוּ הַיּוֹם בְּשִקְרֵיכֶם
הִנֵּה יְמֵי שָׁלוֹם יְבֹאוּנִי וְסָר יְגוֹנִי
## 
וִיהִי בְּרֹאשׁ הַיּוֹם כְּלִי אֹבֵד
הִרְוָה בְּרֹאשׁ הַלֵּב וְהַכָּבֵד
כִּי שָׁב לְרֹאשׁ שָׂעִיר וְהוּא עֹבֵד
יָבוֹא בְּמֵי עֹנִי בְּמוֹ אוֹנִי יְקַו לְקוֹנִי
## 
דרו­שׁ בְּנִי עַמִּי בְּעֵת קָרְאָם
שׁכְנִי סְנֶה וּזְבֻל וּמַשָׂאָם
הַיּוֹם עֲנֵה אֹתָם בְּמַחְבוֹאָם
כִּי אַתְּ שְׁמֵי עֻזִּי וְאֵל עֹנִי וְאַתְּ אֲדֹנִי
## 
הַצֹעֲקִים מִסּבֳּלָם אַיֵה
הַחֹשְׁקִים אֶהְיֶה אֲשֶׁר אֶהְיֶה
הַּנֹּאֲקִים מִנַּהֲמַת אַרְיֵה
מַה תְּהֱמִי אֶרְעֵה אֲנִי צֹאנִי בְּיוֹם רְצוֹנִי
## 
## 
## ילדי ישורון: (821)
יַלְדֵי יְשֻרוּן בְּעֹל צַר חָלוּ אָכֵן פְּנֵי הָאֵל יְחַלּוּ
## 
הָהּ מַה מְּאֹד מַר יוֹם מִצִּיוֹן
יָצַא בְּכוֹר אֵל וַיְהִי אֶבְיוֹן
יִצְעַק וְלֹא יַעְנֶה אֵל עֶלְיוֹן
עֵינָיו הֲלֹא לַמָּרוֹם דַּלּוּ כִּי כָל הֲמוֹנָם מֵאֳנוֹשׁ דַּלּוּ
## 
וְאֶדוֹם וְקֵדָר קַדְרוּת שָׂמוּ
מוּתָם וְאֶל הָרְגָם יִתְנַחְמוּ
אַיֵה חֲסָדִים מַה מְּאֹד נָעֲמוּ
אֵיךְ מַעֲלֵי שֻלְחָן אָב הֶגְלוּ בָּנִים וְאַבְנֵי קֹדֶש נִגְלוּ
## 
דָּגוּל וְתָם יָסְפוּ לִפדּוֹתָם
נַפְשָׁם מְּאֹד קָצְרוּ בְּגָלוּתָם
לֹּא נִכְּרוּ בַחוּץ צוּרֹתָם
נֶגְדָּם אֱמֹר אֶל צוּרְכֶם סֹלּוּ עַד יַעֲנֶה לַאֵל בְּשִׁיר סֹלּוּ
## 
הִנְנִי אֲלֵיכֶם צָרִים הִנְנִי
אֶת כָּל כְּבוֹדִי אֶתְּנָה לִבְנִי
וּלְבַד אֲנִי אֶרְעֵה אֶת צֹאנִי
יֵדְעוּ מְשַׂנְאִים בָּהֶם מָשְׁלוּ מַעְשֵׂי אֲדֹנָי מַה מְּאֹד גָדְלוּ
## 
## 
## אל ביתך: (822)
אֶל בֵּיתְךָ רָצִים צְבָאוֹת כִּבְנֵי צְבָאוֹת
## 
יִצְרִי בְעָמְדוֹ בּרֹב מְצוּקָה
שִׁכְבָה שְׁנָתְךָ אֱנוֹשׁ מְתוּקָה
נַפְשִׁי תְשׁוֹבֵב לְרֹב תְשׁוּקָה
הֵן הָלְמוּ לִבְּךָ תְּלָאוֹת אִישׁ רַב שְׁגִיאוֹת
## 
הִנֵּה אֱלוֹהַּ בְּתוֹך לְבָבְךָ
סָפוּן וְעֻזּוֹ כְּנֵר סְבָבְךָ
חֹפֵשׂ חֲדָרֶיךָ וּמִשְׁכָּבְךָ
סָפוּ עֲלֵי דֶרֶךְ תְּנוּאוֹת אֲלָפִים וּמְאוֹת
## 
וָאֶנְעֲרָה אָז אֲנִי שְׁנָתִי
וָאֶתְּנָה בֵיתְךָ נְוָתִי
מִדֵּי יְמוֹתַי וְכָל שְׁנָתִי
כִּי תַעֲבֹר עַל לֵב וְרֹאוֹת רוּחַ קְנָאוֹת
## 
דָּגוּל הֲלֹא רֹהֲבִים בְּבִנְךָ
צָרִים וְיוֹם צֹעֲקִים לְעֵינְךָ
הַפְנֵה בְּרֹב עֻזְּךָ לְצֹאנְךָ
לָךְ יִחֲלוּ וּלְקֵץ פְּלָאוֹת בִּדְבַר נְבוּאוֹת
## 
הַבֵּט לְעָם רַק לְךָ סְגֻלָּה
קָרָא לְלִבּוֹ הֳיֵה מְסִלָּה
לָאֵל תְּשִׂימוֹ לְשֵׁם וּתְהִלָּה
שִׂים חֶלְקְךָ אֵל רֹאש תְּבוּאוֹת חֵן חֵן תְּשׁוּאוֹת
## 
## 
## אמרה ביום: (824)
אוֹמְרָה בְּיוֹם רַבּוּ חִילַי מַה תִּשְׁתּוֹחַחִי נַפְשִׁי וַתָּהֳמִי עָלָי
## 
הִיא בְּמַר תְּשִׁיבֵינִי מָעַן
כִּי אֲנִי שְׂבֵעָה רֹאשׁ וְלָעַן
אֶצְעֲקָה וְאָפַס לִי מִשְׁעָן
נֵהְרְסוּ אֻלָּמִים אַלְלָי נֶחְשְׂפוּ עַל פָּנַי שׁוּלָי
וְקָם חִילִי
## 
וַאֲנִי לְבִזָּה וּלְשַׁמָּה
מַאֲכָל בְּפִי צָרַי שׂוּמָה
נִמְשְׁכָה יְשׁוּעָתִי כַּמָּה
נֶעְדְּרוּ וְתַמּוּ מַכְלוּלָי עִוְתוּ בְּנֵי זָר מַסְלוּלָי
וְסָר גִילִי
## 
דֹּאֲבָה חֲבִי כִמְעַט וּדְעִי
כִּי בְּבוֹא מְשִׁיחֵךְ תִּוָּשְׁעִי
גַּם לְעִיר אֲשֶׁר הוּשָתָה עִי
אֲשׁוֹבֲבָה כְּקֶדֶם מַקְהֵלָי וְאֹחֲזֵךְ עֵת שׁוּבֵךְ אֵלָי
וְתִהְיִי לִי
## אל אלהים לך: (826)
אֵל אֶלֹהִים לְךָ יְיַחֵל לְבָבִי
הַאֲזִיָנה שְׁעֵה הֲגִיגִי וְנִיבִי
אֶת לְשׁוֹנִי שְׁמֹר וּמִבְטָא שְׂפָתַי
מֵחֲטוֹא לָךְ וְשִׂים לְמִישׁוֹר נְתִיבִי
הֵן שְׂפָתַי הֲלוֹא לְפָרִים אֲשַׁלֵּם
קַּח דְּבָרַי מְקוֹם זְבָחִים רְצֵה בִי
## 
## 
## חלו פני: (826)
חַלּוּ פְּנֵי אֵל פֹּרְשֵׂי כַּפָּיִם
מִשְׁתַּחֲוִים אֶרֶץ עֲלֵי אַפָּיִם
וּפְנוּ כְּיוֹנִים אֶל אֲרֻבּוֹתָם אֱלֵי
כַּוִין פְּתִיחָן מוּל יְרוּשָׁלָיִם
הִיא בֵּית מְנוּחַתְכֶם וְחַיֵּיכֶם וְהִיא
כָּל תַּאֲוַת הַלֵּב וְהָעֵינַיִם
אֹהֵב אֲדֹנָי שַׁעֲרֵי צִיּוֹן מְאֹד
וַיְאַחֲזֵם עִם שַׁעֲרֵי שָׁמָיִם
## 
## 
## יונת רחוקים נדדה: (827)
יוֹנַת רְחוֹקִים נָדֲדָה יַעֲרָה
כָּשְׁלָה וְלֹא יָכְלָה לְהִתְנַעֲרָה.
הִתְעוֹפֲפָה, הִתְנוֹפֲפָה, חוֹפֲפָה
סָבִיב לְדוֹדָהּ סוֹחֲרָה סוֹעֲרָה,
וַתַּחֲשֹׁב אֶלֶף לְקֵץ מוֹעֲדָהּ –
אַךְ חָפְרָה מִכָּל אֲשֶׁר שָׁעֲרָה.
דּוֹדָהּ – אֲשֶׁר עִנָּהּ בְּאֹרֶךְ נְדוֹד
שָׁנִים, וְנַפְשָׁהּ אֶל שְׁאוֹל הֶעֱרָה –
הֵן אָמְרָה “לֹא אֶזְכְּרָה עוֹד שְׁמוֹ!”
וַיְהִי בְתוֹךְ לִבָּהּ כְּאֵשׁ בּוֹעֲרָה.
לָמָּה כְאוֹיֵב תִּהְיֶה לָהּ? וְהִיא
פִּיהָ לְמַלְקוֹשׁ יָשְׁעֲךָ פָּעֲרָה,
וַתַּאֲמִין נַפְשָׁהּ וְלֹא נוֹאֲשָׁה –
אִם כָּבְדָה בִשְׁמוֹ וְאִם צָעֲרָה.
יָבוֹא אֱלֹהֵינוּ וְאֵל יֶחֱרַשׁ ­–
עַל כָּל‑­סְבִיבָיו אֵשׁ מְאֹד נִשְׂעֲרָה!
## 
## 
## ראשו תקומם: (828)
רֹאשׁוֹ תְקוֹמֵם מֵעֲפָר גָלוּת וּשְׁבִי תְּרִימֶנּוּ
עַל בָּמֳתֵי צָרָיו יְהִי דֹרֵךְ הָעֵת לְאוֹת וּלְנֵס תְּקִימֶנּוּ
לוֹ יֶהֱמוּ מֵעַי בְּעֵת אֶזְכֹּר אֹתוֹ וְגַם רַחֵם אֲרַחְמֶנּוּ
לָכֵן יְנֻחַם תּוֹךְ מְעוֹן קָדְשׁוֹ כְּאִישׁ אֲשֶׁר אִמּוֹ תְּנַחְמֶנּוּ
## 
## אדני אל מי: (831)
אֲדוֹנַי אֶל מִי בִּלְעֲדֵי חֲסָדֶיךָ
נַגִּיעַ רִיבוֹתֵינוּ
נַחְנוּ פָּשַׁעְנוּ וּמְפֵרֵי דַּרְכֵּנוּ שָׂבַעְנוּ
כִּי רַבּוּ מְשׁוּבוֹתֵינוּ
יוֹדִיעוּ אָבוֹת לְבָנִים הַנִּסִּים הָרִאשׁוֹנִים
וּשְׁבִיב אֵשׁ יוֹסִיפוּ עַל לֶהֲבוֹתֵינוּ
יַגִּידוּ נִקְמוֹת אֵל בַּאֲגַג וְנַפְשֵׁנוּ בְּרָעָה תִּתְמוֹגָג
כִּי סָרוּ אוֹפַנֵּי מַרְכְּבוֹתֵינוּ
*הֲיַד אֲדוֹנַי תִּקְצַר
*                                [תֵינוּ]
*                                כְּאֶתְמוֹל
*                        וְהַחֶרֶב מִתְהַפֶּכֶת סְבִיבוֹתֵינוּ
הֲמוֹן פְּלֶשֶׁת יִדְרֹךְ קַשְׁתּוֹ וַעֲמָלֵק יָנִיף כְּלֵי מִלְחַמְתּוֹ
וְאֵין הֲפוּגָה לְחָרְבוֹתֵינוּ
לִמְאוֹד קַלּוֹ רוֹדְפֵינוּ וְאֶחָד מֵהֶם יִרְדֹּף אֲלָפֵינוּ
וּשְׁנַיִם יָנִיסוּ רִבֲבוֹתֵינוּ
וְלָמָּה מְצָאַתְנוּ כָּל זֹאת לֹא שָׁכַחְנוּ אֵל בְּכָל זֹאת
וְלֹא נָסוֹגוּ אָחוֹר לִבְבוֹתֵינוּ
יָגַעְנוּ מִיַּחֵל נִסָּיו וּבְנֵי יִשְׁמָעֵאל וְעֵשָׂו
כִּמְעַט יַפְחִידוּ שְׁאָר שְׁבִיתֵנוּ
וְאַיֵּה כָל נִפְלְאֹתָיו אֲשֶׁר סִפְּרוּ לָנוּ אֲבוֹתֵינוּ.
## 
## 
## שובב לבית: (832)
## 
יוֹמָם וְלַיִל זֶה אֶשְׁאַל בְּעֵת שִׁבְתִּי וְעֵת קוּמִי
לִרְאוֹת אֲשֶׁר יַזֶּה דַּם קָרְבְּנֵי זִבְחִי בְּאֻלַמִּי
עִם כָּל נְאֻם חֹזֶה דִּבֶּר בְּשִׁמְךָ נַחֲמוּ עַמִּי
## 
שׁוּבִי וְהַקְדִּישִׁי חַגִּי וְשַׁבַּתִּי וְרֹאשׁ חָדְשִׁי
## 
הֶגְיוֹן זְמִרוֹתַי קַבֵּל כְּקָרְבָּנִי וְנִיחֹחִי
וּרְצֵה תְהִלּוֹתַי עֻזִּי וְשִׁירוֹתַי וְכָל שִׂיחִי
מַלֵּא שְׁאֵלוֹתַי עֶזְרִי וּמִשְׂגַּבִּי וּמַבְטִיחִי
## *
## ייטב לך: (833)
יִיטַב לְךָ מַעֲנֶה לָשׁוֹן בְּיוֹם אֶבְרְכָה
הָאֵל וְלֵב שֹׁחְרְךָ בִּרְצוֹנְךָ יִקְרְךָ
וּרְצֵה אֲשֶׁר מֵעֳנִי נִגְאַל בְּעֹז יָדְךָ
## *
## *
לֻקַּח ושר בִּלְעֲדֵי שִׁבְטָךְ עֲלֵי עֶדְרְךָ
וּבְעוֹד בְּקִרְבּוֹ תְהִי נִשְׁמַת אֱלוֹהַּ לְךָ
יוֹדֶה וְיִתְאַו אֱלֵי שִׁמְךָ וְאֶל זִכְרְךָ.
## 
## 
## אזרח עלה: (834)
אֶזְרָח עָלָה בְּיָדוֹ אוֹר דְּבָרְךָ לֹא יִכְבֶּה
בֵּינוֹת שׂוֹטְמִים וְשׂוֹטְנִים לֹא בְּסֵתֶר וְלֹא בְּמַחֲבֵא
גְּנַנְתּוֹ בְּקוֹל אַל תִּירָא וְאִם רַבּוּ מֵאַרְבֶּה
אָנֹכִי מָגֵן לָךְ שְׂכָרְךָ הַרְבֵּה
אַשְׁרֵי שֶׁאֵל יַעֲקֹב בְּעֶזְרוֹ שִׂבְרוֹ עַל אֲדוֹנַי אֱלֹהָיו
## 
## 
דֶּרֶךְ אָבִיו דֶּרֶךְ בְּנוֹ יְחִידוֹ בְּחִירְךָ
*הִנְחִיתוֹ לִדְרֹךְ עַל בָּמֳתֵי צָרֶיךָ
## 
## 
## אבן מאוסה: (834)
אֶבֶן מְאוּסָה תָּשִׂים לְפִנָּה וּלְמוֹאֲסֶיהָ תִּתֵּן מְגִנָּה
בַּשֵּׂר בְּנֵי אֵל חוֹכִים לְגוֹאֵל כִּי בָּא וְסִקֵּל דֶּרֶךְ וּפִנָּה
גָּאַל אֲדוֹנַי גּוֹלַת הֲמוֹנַי וַיַּעְטְרֶהָ רָצוֹן כְּצִנָּה
דִּבֵּר עֲלֵי לֵב קוֹוָיו וְשָׁמַע אֶל הַתְּפִלָּה וְאֶל הַתְּחִנָּה
הֵחִישׁ פְּדוּתָם הֵשִׁיב שְׁבוּתָם רֶגַע וּבָאוּ צִיּוֹן בְּרִנָּה
וַיְנַטְּלֵמוּ וַיְנַשְּׂאֵמוּ וַיְהִי לְאוֹיְבָיו נוֹקֵם וְקַנָּא.
## 
## 
## אהה ידועת: (835)
אֲהָהּ יְדוּעַת מַכְאוֹבוֹת וְיָדְעוּ עֵת יְבוֹאוּנְהָ
בְּחֹדֶשׁ אָב יִתְחַדְּשׁוּ וְיִשָּׂאוּנְהָ וְיַלְאוּנְהָ
יְמֵי אָב כְּאָב יְגַדְּלוּנְהָ וְאֶל יוֹם אֵיד יְבִיאוּנְהָ
מוֹעֲדִי אִירֶה חִצִּים אֲשֶׁר לֹא יַחֲטִיאוּנְהָ
תְּלָאוֹת אֲשֶׁר יְבַקְשׁוּנְהָ בְּחָדְשָׁהּ יִמְצָאוּנְהָ
אַחֵינוּ אַחֵינוּ אַנְשֵׁי גְּאֻלָּתֵנוּ
אֵיכָה עָבְרָה עֲלֵיהֶם כּוֹס תַּרְעֵלָתֵנוּ
וְגַם אַתֶּם חֻלֵּיתֶם בִּדְוֵי מַחֲלָתֵנוּ
אֵיכָה פִּתְאוֹם נֶהֶפְכָה לְזָרִים נַחֲלָתֵנוּ
וְנָתְנוּ לְחָרְבָּה וְשַׁמָּה אֶת בֵּית תְּפִלָּתֵנוּ
וְעַם אֲשֶׁר לֹא יְשַׁחֲרוּנְהָ אֵיכָה יִמְצָאוּנְהָ
## 
## 
## 
## 
הֵן יְיָ לֹא שָׁנָה בְּנֵי יַעֲקֶה אֵיךְ שְׁנִיתֶם
וְאֵיכָה מוּסָר יְיָ מִבְּשַׂרְכֶם לֹא חֲזִיתֶם
וְתַחְבּוּלוֹת לְעֵת צָרָה וְכָל תּוּשִׁיָּה עֲשִׂיתֶם
וְאֶת עוֹשָׂהּ וְיֹצְרָהּ מֵרָחוֹק לֹא רְאִיתֶם
וַתֹּאמְרוּ מִקְרֶה הוּא וּלְרַפְּאוֹ דִּמִּיתֶם
רִפֵּאתֶם דֶּלֶף טוֹרֵד וַאֲרֻבּוֹת רוֹם נְשִׁיתֶם
אֵיכָה הִתְרַפֵּאתֶם וְהַמַּחֲלָה לֹא רִפֵּאתֶם
אֲשֶׁר מְשׁוּבוֹת יְבִיאוּנְהָ וְהַתְּשׁוּבוֹת יִרְפָּאוּנְהָ
## 
## 
## 
## 
אֵיךְ גֹּרְשׁוּ נְשֵׁי עַמִּי מִבֵּית תַּעֲנוּגֵיהֶם
וְאֵיךְ צָדוּ צְעָדֵיהֶם וְקַלּוּ מַשִּׂיגֵיהֶם
וַיֵּהָפְכוּ לְאֵבֶל שַׁבַּתָּם וְחַגֵּיהֶם
לִבִּי עַל שְׁדוּדֵיהֶם מֵעַי עַל הֲרוּגֵיהֶם
אוֹי עַל סִפְרֵי תּוֹרָה וְהוֹי עַל שֹׁד הוֹגֵיהֶם
הַנֶּאֱחָזִים כְּדָגִים בִּמְצוֹד דַּיָּגֵיהֶם
וְשֶׂה פְּזוּרָה בֵּין אֲרָיוֹת יְבַעֲתוּהָ שׁוֹאֲגֵיהֶם
אוֹהֲבִים יִשְׂנָאוּנְהָ וְהָאֲרָצוֹת יְקִיאוּנְהָ
## 
## 
## 
## 
אֵיךְ שָׁכְנָה צֹאן הֲרֵגָה בְּעִיר דָּמִים שׁוֹפֶכֶת
בֵּין גֶּחָלִים וְלַהַט חֶרֶב מִתְהַפֶּכֶת
וְאֵיךְ צָדוּ צְעָדֵינוּ בִּרְחוֹבָהּ מִלֶּכֶת
לוּלֵי זְרוֹעַ יְיָ אוֹתָנוּ תּוֹמֶכֶת
אֲזַי חַיִּים בְּלָעוּנוּ בְּעֵת חֲמָתָם נִתֶּכֶת
וְהָיְתָה נִבְלָתֵנוּ לִכְלָבִים מֻשְׁלֶכֶת
הַשֶּׂה הַנַּהֲלָאָה בֵּין חַיּוֹת מִתְהַלֶּכֶת
בְּזָרִים יַקְנִיאוּנְהָ וּבַשָּׁוְא יַשִּׁיאוּנְהָ
## 
## 
חִזְקוּ וְאִמְצוּ לְבַבְכֶם כָּל יִשְׂרָאֵל חֲבֵרִים
צֹאן אוֹבְדוֹת בֶּהָרִים בֵּין אֲרָיוֹת וּכְפִירִים
עַד יְצַו עֲלֵיכֶם רוֹעֶה וְיֵאָסְפוּ הָעֲדָרִים
מִמְּעוֹנוֹת הָאֲרָיוֹת וּמֵהַרְרֵי הַנְּמֵרִים
וּכְאֵשׁ קוֹצִים יְדֹעֲכוּ הַסּוֹבְבִים כִּדְבוֹרִים
וְיוֹנָה תְּקַנֵּן בְּעֶבְרֵי פִי פַּחַת בֵּין נְשָׁרִים
תְּחַכֶּה לְאַחֲרִית יָמִים וְאַחַר כָּל הַדְּבָרִים
וְהֵם אֲשֶׁר יְנַשְּׂאוּנְהָ אֶל עַל יִקְרָאוּנְהָ.
## 
## 
## איך חרב: (838)
אֵיךְ חֶרֶב הֵעִיר שָׂעִיר עַל צָעִיר וַיִּרְבּוּ חוֹמְסָיו
וַיֵּט שִׁכְמוֹ בְּיַד עוֹמְסָיו וּלְחָיָיו תַּחַת רוֹמְסָיו
זֶה יָדוֹ נְטוּיָה וְזֶה יִזְעַק אוֹיָה קוֹל מַר בִּידֵי שׁוֹסָיו
הַקֹּל קוֹל יַעֲקֹב וְהַיָּדַיִם יְדֵי עֵשָׂו
## 
## 
## 
## 
אֵיךְ צֹאן נַהֲלָאוֹת יוֹם אֵיד נִקְרָאוֹת
לַאֲלָפִים וּלְמֵאוֹת וְלַמָּוֶת מוּצָאוֹת
וְעֵינֵי אֲדוֹנֵיהֶם רוֹאוֹת לֵאלֹהֵי הַצְּבָאוֹת
עוֹרְגִים כִּצְבָאוֹת וְצוֹפוֹת אֶת נִסָּיו
## 
## 
אֵבֶל הֶעְדִּיפוּ וְקִינוֹת הוֹסִיפוּ
וְדֶמַע הֶעֱרִיפוּ אֲשֶׁר יַד צָרִים הֵנִיפוּ
וְחֶרֶב רְשָׁעִים הִקִּיפוּ עַל עַם אֵל עוֹפֵפוּ
עַד אֲשֶׁר הִטִּיפוּ דָּמָיו כַּעֲסִיסָיו
## 
## 
אֵיךְ פִּגְרֵי חֲלָלִים כְּדֹמֶן נִמְשָׁלִים
בְּיַד עוֹבְדֵי פְּסִילִים וְסִפְרֵי דָּת מִתְגּוֹלְלִים
בִּדְמֵי זְקֵנִים וְעוֹלָלִים וַיִּשְׁתּוּ אֲבֵלִים
מַמְּרוֹר סַף רְעָלִים זֹאת גֵּרְמוּ חֲרָסָיו 
## 
## 
הֲשָׁכַח אֵל חַנּוֹת פְּלֵטַת הַמַּחֲנוֹת
וְיוֹאֵל לְעַנּוֹת אוֹתָם בְּצָרוֹת מְשֻׁנּוֹת
קְרָאָם מֵאַרְבַּע פִּנּוֹת בְּכֵן אֶשָּׂא קִינוֹת
לְעַם שָׁכַח נְגִינוֹת כִּי שָׁבְתוּ מְשׂוֹשָׂיו
## 
## 
מָתַי תֹּאמַר דַּי לְחֶרֶב מַכְחִידַי
וּלְעֹל מַעֲבִידַי וְתַהֲפֹךְ לְמָחוֹל מִסְפְּדַי
וְתִנְקֹם נִקְמַת דַּם יְלָדַי וְיֵאָסְפוּ אוֹבְדַי
לִי וּקְהַל חֲסִידַי אָז יִשְׂמַח בְּעוֹשָׂיו וְיִשְׂמַח יְיָ בְּמַעֲשָׂיו.
## 
## 
## אימת מלכותך: (841)
אֵימַת מַלְכוּתְךָ עַל עוֹלָמְךָ 
נִשְׁמַת כָּל חַי תְּבָרֵךְ אֶת שִׁמְךָ
## 
## 
## 
## 
יוֹרֶה לֵב כָּל אֱנוֹשׁ כִּי אֵין בִּלְתְּךָ
בּוֹרֵא הַלֵּב וּמַחְשָׁבָיו אִתְּךָ
יְצוּרֵי עוֹלָם חֲקוּקִים בִּמְלַאכְתְּךָ
רִקְמַת יָדְךָ וְטֶבַע חוֹתָמְךָ
## 
## 
## 
## 
הוּקַם מִשְׁכָּן לְתוֹלְדוֹתָיו לִשְׁכֹּן
רֻקַּם שַׁפְרִיר לְסֻכּוֹתָיו לִסְכֹּן
חֻקָּם שָׁמְרוּ וְכִסְאֲךָ בָּם נָכוֹן
אַדְמַת קֹדֶשׁ מְעוֹנְךָ וַהֲדוֹמְךָ
## 
## 
## 
## 
וָעֶד תֵּדַע וְאַף כִּי אוֹתִיּוֹת
וּלְעֵד וּלְאוֹת לְךָ כָּל הַבְּרִיּוֹת
סוֹעֵד עוֹלָם בְּרוּם רָאשֵׁי חַיּוֹת
קוֹמַת כָּל הַכְּרוּבִים עַל מְרוֹמְךָ
## 
## 
דָּמְתָה נֶפֶשׁ כְּפִי רוּחָהּ לְעֶלְיוֹן
*רָאֲתָה ...ל נָבִיא בַּחֲדַר חֶבְיוֹן
לָאֲתָה הַשִּׂיג כְּבוֹדְךָ אֵל עֶלְיוֹן
*עָצְמַת ה... קְצָת עֹז תַּעֲצוּמְךָ
## 
## 
הוֹדְךָ לָבַשׁ צְבָא מָרוֹם שַׂלְמָה
יָדְךָ הִיא חִבְּרָה גֵּו וּנְשָׁמָה
סוֹדְךָ רֹאשׁ כָּל דַּעַת רֹאשׁ לַחָכְמָה
חָכְמַת זוּלָתְךָ לֹא תַּחְכִּימְךָ.
## 
## 
## אלהי נשמה: (842)
אֱלֹהַי נְשָׁמָה שֶׁנָּתַתָּ בִּי טְהוֹרָה אַתָּה נְפַחְתָּהּ בְּקִרְבִּי
יָקְרוּ לְדַבֵּר מִפְלְאוֹת נְשָׁמָה
אֵיךְ תִּתְחַבֵּר עִם הָאֲדָמָה
עַל כֹּל תִּתְגַּבֵּר כִּי לְאֵל הִיא אָמָה
בְּלִי כָּנָף תַּאֲבֵר וְהִיא נַעֲלָמָה
קוֹלָהּ עוֹבֵר עֲלֵי קוֹל דְּמָמָה
## 
## 
## 
## 
וָאֶתְּנָה אֶת לִבִּי מָה יְדַבֶּר בִּי
## 
## 
## 
## 
הִיא מְדַבֶּרֶת בְּפֶה מָלֵא תְּבוּנָה
וּמִסְתַּתֶּרֶת בְּאֵין דְּמוּת וּתְמוּנָה
וּמְעוֹדֶדֶת גְּוִיָּה יְשֵׁנָה 
וְלָהּ אוֹמֶרֶת הִשָּׁמְרִי נָא
כִּי אֲנִי לְשָׁרֵת מַלְכִּי נְתוּנָה
## 
## 
## 
## 
הֲלֹא אֱלֹהַי בְּקִרְבִּי כְּמֶלֶךְ בִּמְסִבִּי
וּמָה נָעִים וְאַשְׁרֵי שׁוֹמְעֵי מִלֶּיהָ
וְאִישׁ לֹא יֵעָרֶה מִצְּלָלֶיהָ
וְחוֹתָמָהּ יֵרֶא וּפְתִילֶיהָ
וְתַאֲוָה יִזְרֶה וְיִקְרַב אֵלֶיהָ
וּבְעֵת מִקְרֶה יִשָּׂא כֵּלֶיהָ
## 
## 
## 
## 
וְאֶת נִכְלוֹ יַחְבִּיא וְאֶת שִׂכְלוֹ יַצְבִּיא
## 
## 
## 
## 
דּוֹרְשָׁהּ תִּפְדַּע מִכִּלָּיוֹן
וְנֻטְּשָׁה תִּגְדַּע מֵאֵין פִּדְיוֹן
הִיא מוֹדַע מַדָּע וְרַעְיַת רַעְיוֹן
לְבַדָּהּ תֵּדַע דַּעַת עֶלְיוֹן
אוֹמֶנֶת דַּרְדַּע וְכָל מְגַלֶּה חֶבְיוֹן
## 
## 
## 
## 
וְשַׁעֲשׁוּעִים לְנָבִיא בְּהִתְיַחֲדוֹ כְּתִשְׁבִּי
## 
## 
## 
## 
הוֹדוּ נְשָׁמוֹת לַאֲדוֹן נִפְלָאוֹת
רוּחוֹת חֲכָמוֹת לְפָנָיו נִקְרָאוֹת
חֵי הָעוֹלָמוֹת לְךָ תְּהִלָּה תֵּאוֹת
בְּהִמָּצֵא תַּעֲלוּמוֹת וּבְהִגָּלוֹת פְּלִיאוֹת
גַּם בַּחֲלוֹמוֹת גַּם בִּנְבוּאוֹת
## 
## 
בְּרוּחֲךָ מִשְׂגַּבִּי כִּי לֹא מִלִּבִּי.
## 
## 
## 
## 
## אתה נרי: (845)
אַתָּה נֵרִי אֵיךְ יֶחֱשַׁךְ מְאוֹרִי
שִׁמְךָ נִזְרִי אֵיךְ יֵחָשֵׂךְ פְּאֵרִי
## 
## 
## 
## 
יַעַן רָאוּ זָרִים בְּמַחֲלָתִי
הִתְנַשְּׂאוּ לִשְׁכֹּן בְּנַחֲלָתִי
אַל יִתְגָּאוּ לַעֲלוֹת בְּמַעֲלָתִי
חֲדַל צוּרִי לָתֵת לְזָר יְקָרִי
הִנֵּה מֹרִי צָפוּן בְּתוֹךְ צְרוֹרִי
## 
## 
## 
## 
הַמַּגְדִּילִים עָלַי בְּרֹב עֲווֹנִי
הַמַּבְדִּילִים בֵּינִי לְבֵין אֲדוֹנִי
מָה לֶאֱלִילִים וּלְמִקְדְּשֵׁי מְעוֹנִי
גִּלְעָד הָרִי חָצוֹר וְצֹר חֲצֵרִי
סִין מִדְבָּרִי וּנְהַר פְּרָת נְהָרִי
## 
## 
## 
## 
וִיהִי לִי אֵל מִקְדָּשׁ מְעַט בַּאֲרָצוֹת
כִּי הוּא גּוֹאֵל הוּא יֶאֱסֹף נְפוּצוֹת
שִׁבְיִי הָאֵל לֶאֱהֹב וְלַרְבּוֹת
עַם נִפְזָרִי וּשְׁמוֹ לְבַד בְּעֶזְרִי
יָדַע צוּרִי כִּי יֵשׁ צְרִי לְצִירִי
## 
## 
דַּבֵּר עָלַי זוֹכֵר בְּרִית נְעוּרַי
שׁוּבָה אֵלַי אָשׁוּב לְבֵית דְּבִירַי
וּלְהֵיכָלַי אָשִׁיב שְׁנֵי עֳפָרַי
אֵיךְ אַכְזָרִי אֶהְיֶה עֲלֵי בְּכוֹרִי
וּצְבִי חַדְרִי יִהְיֶה צְבִי הֲדָרִי
## 
## 
הָרִימוּ נֵס אִסְפוּ עֲדַת חֲסִידַי
כִּי אֵין אוֹנֵס שֶׁיַּעֲבִיד עֲבָדַי
וּכְיוֹם חָנֵס קִרְאוּ לְבַת יְדִידַי
עוּרִי עוּרִי מֵרֹאשׁ שְׂנִיר וְשׁוּרִי
קוֹמִי אוֹרִי בָּאָה שְׁנַת דְּרוֹרִי. 
## 
## 
## בקרב אנשים: (847)
בְּקֶרֶב אֲנָשִׁים שְׁכִינָתְךָ וּבִקְהַל קְדוֹשִׁים אֱמוּנָתְךָ
יְקָר עָצְמְךָ נַעֲלֶה מֵרְאוֹת
וְנוֹרְאוֹת יְמִינְךָ לְעֵד לְךָ וְאוֹת
נְפָשׁוֹת בְּזֹאת אוֹתְךָ מוֹצְאוֹת
וְאִם עַל מְרוֹמִים שְׁכִינָתְךָ 
בְּחַדְרֵי לְבָבוֹת תְּמוּנָתְךָ
## 
## 
## 
## 
הֲתוּכַל לְהוֹדוֹת קְצֵה נָעָמְךָ
לְשׁוֹן בֶּן חֲלוֹף אִישׁ בְּזוּי עַם וּמָךְ
וְאַף כִּי לְהַגִּיד בְּפִיו הוֹד שִׁמְךָ
לְסַפֵּר לְהַכִּיר תְּכוּנָתְךָ
עֲנִיתִיו: חָדַל מִתְּבוּנָתְךָ
## 
## 
## 
## 
וְנֶפֶשׁ לְיִשְׁעֶךָ לְבַד נִשְׂגְּבָה 
בְּשִׂיחָהּ וְדִמְעָהּ לְךָ נָדְבָה
בְּשׁוּרָהּ נְוַת קָדְשְׁךָ חָרְבָה
וְרַבּוּ מְצוֹדִים לְיוֹנָתְךָ
וּפוֹרְצֵי גְּדֵרוֹת לְגַנָּתְךָ
## 
## 
## 
## 
דְּוֵה לֵב סְבִיבָיו אֱדוֹם וַעֲרָב
שִׁמְךָ שָׂם לְמָגֵן בְּקֶרֶב קְרָב
כְּלָא צוֹרְרוֹ בַּקְּרָב לֹא קְרָב
עֲנֵהוּ: בְּאָזְנַי תְּחִנָּתְךָ 
וּבָאָה לְפָנַי תְּפִלָּתְךָ.
## 
## 
## גולה אשר: (848)
גּוֹלָה אֲשֶׁר הָגְלְתָה בִּסְפָרַד וְצָרְפַתָה
הֲשָׁמַעַתְּ שֹׁד אָתָה עַל קְהִלָּה נִפְלְאַתָה
שַׁאֲלִי נָס וְנִמְלָטָה אִמְרִי מַה נִּהְיָתָה
## 
## 
## 
## 
נִהְיְתָה גְּזֵרַת שַׁדַּי לָקַחַת מַחֲמַדַּי 
יוֹם אָמְצָה יַד אוֹיֵב וַתִּרְפֶּינָה יָדַי
יוֹם אַרְבַּעַת שְׁפָטִים כְּאֶחָד בָּאוּ עָדַי
מְצוּאַי נָפְלוּ בְּחֶרֶב וּבִשְׁבִי הָלְכוּ שְׂרִידַי
וְאֵין נוֹשֵׂא פְּנֵי זְקֵנַי וְאֵין חוֹמֵל עַל יְלָדַי
יוֹם אֲשֶׁר נָעוּ סִפַּי וְנֶהֶרְסוּ עַמּוּדַי
## 
## 
## 
## 
וְנֶעְקְרוּ שָׁרְשֵׁי אֲרָזַי וְצַמַּרְתָּם כֹּרְתָה
## 
## 
## 
## 
אֵיךְ כָּלְתָה הָרָעָה וְהַחֶרֶב נָגְעָה
וּסְגֻלַּת מַמְלָכוֹת בְּיוֹם עֶבְרָה נִפְרְעָה
וְהַפְּלֵטָה מֵרָעָה אֶל רָעָה נָסְעָה
בִּידֵי אֲדוֹנִים קָשִׁים לְקַלָּסָה וְלִזְוָעָה
נַפְשָׁם בַּשְּׁבִי הָלְכָה וְלֹא מָצְאָה מַרְגֵּעָה
יוֹם חֶרֶב הַהוֹרֵג בְּדַם חֲסִידַי שָׂבְעָה
## 
## 
## 
## 
קִוּוּ לְשָׁלוֹם וְאֵין טוֹב לְמַרְפֵּא וְהִנֵּה בְּעָתָה
## 
## 
## 
## 
נְדִיבֵי עָם אֲשֶׁר הָיוּ עַל יַד הַזְּמַן חוֹתָם
בְּרַגְלַיִם נִרְמְסוּ וְנֶהְדְּפוּ מִמַּצַּבְתָּם 
יוֹם אֲשֶׁר יוֹנְקִים לֻקְּחוּ מֵעַל שְׁדֵי אִמֹּתָם
וּלְעֵינֵיהֶן רֻטְּשׁוּ וְאֵין פִּדְיוֹן לְנַפְשׁוֹתָם
וְהַפְּלֵטָה אֲשֶׁר נִשְׁאֲרָה שִׁבְּחָה מֵתִים בְּמוֹתָם
כִּי בָּרָעָב וּבְצָמָא וְחֹסֶר כֹּל מַכּוֹתָם
שֶׂה פְּזוּרָה בֵּין אֲרָיוֹת וְהִיא תַּחַת סִבְלֹתָם
## 
## 
## 
## 
מְנוּחָה לֹא מָצְאָה וְהָפְדֵּה לֹא נִפְדָּתָה
## 
## 
## 
## 
צוּר מֵקִים מַחְשְׁבוֹתָיו וּמֵפֵר מַחְשְׁבוֹת עַמִּים
עַד מָתַי לֹא תְּרַחֵם הֲזָנַחְתָּ לְעוֹלָמִים
וּלְךָ קֶדֶם נוֹדְעוּ הַסְּלִיחוֹת וְהָרַחֲמִים
שׁוּבָה וְקַנֵּא לְשִׁמְךָ וְהָרֵם יָד עַל רָמִים
וְיָדְעוּ כִּי יֵשׁ אֱלֹהִים לָנוּ דָּר בַּמְּרוֹמִים
רְאֵה מָה רַבּוּ צָרַי רַבִּים עָלַי קָמִים
## 
## 
*...אלעו וְאָמְרוּ לְנַפְשִׁי אֵין יְשׁוּעָתָה
וַאֲנִי תָּמִיד אֲיַחֵל קוּם לָנוּ עֶזְרָתָה.
## 
## 
## יגל עם: (851)
יָגֵל עַם אֵל בּוֹ תִּתְהַלֵּל נַפְשׁוֹ וּבְשִׁיר חָדָשׁ יָשִׁיר
לָאֵל גּוֹמֵר עָלָיו זֶמֶר יַגִּישׁ נֶגְדּוֹ עַפְעַף יַיְשִׁיר
הָעֵת צוֹרֵר הַמִּשְׂתָּרֵר שִׂנְאָה עוֹרֵר
עַל עַם הָאֵל מִתְעַבֵּר וּמְחַרְחֵר רִיב
וּבְרֹב הוֹנוֹ וְקִנְיָנוֹ חָשַׁב אוֹנוֹ
וּבְלֵב הוּתַל אָמַר אִתִּי מִי יָרִיב
מֵעַם נִזְנַח בָּזוּי נִדְלַח נָקָם אֶקַּח מֵאֵל כַּבִּיר
בֶּן גּוֹי נָבָל הֶבֶל יֶהְבַּל בִּבְלִי דַעַת מִלִּין יַכְבִּר
וּבְפוּר הִפִּיל לַעֲלוֹת הֶעְפִּיל חֶטְאוֹ הִכְפִּיל
טַח מֵהַשְׂכִּיל לִבּוֹ מַעֲשֵׂה אֵל אָיֹם
אָמַר הַצָּר עַם זוּ יָצַר הֵן צִלּוֹ סָר
מֵעָלָיו וּבְיָדִי נִמְכַּר בְּלֹא פִּדְיוֹם
## 
## 
## 
## 
עַל עַם נִדְגָּל אֶשְׁלַח מַגָּל אֶקְצֹרָה כִּי בָּשַׁל קָצִיר
זִכְרוֹ אַשְׁבִּית מֵעִיר אָשִׁית טִירָתוֹ לְתַנִּים חָצִיר
## 
## 
## 
## 
דּוֹרֵשׁ דָּמִים מִיַּד קָמִים מַשְׁפִּיל רָמִים
עַמּוֹ זָכַר כִּי לֹא שִׁקַּץ עֱנוּת עָנִי
אוֹיֵב רוֹעֵץ הָיָה יוֹעֵץ לִתְלוֹת עַל עֵץ
שׁוֹחֵר רָצוֹן וַעֲצָתוֹ אֵל הֵנִיא
## 
## 
## 
## 
הוּא גַּם בָּנָיו עִם כָּל נִינָיו נִתְלוּ עִמּוֹ עַל רֹאשׁ אָמִיר
לִשְׁמֹר גַּנִּים עֵת נִצָּנִים נִרְאוּ לְהַקְשִׁיב קוֹל תּוֹר וְזָמִיר
## 
## 
## 
## 
הֵרִים דִּגְלִי מַלְכִּי אֵלִי הֵאִיר אָפְלִי
הִשְׁבִּית אוֹיֵב וּמִתְנַקֵּם סִלּוֹן מַמְאִיר
הִשְׁמִיד זַרְעוֹ הִכְחִיד גִּזְעוֹ עַל רֹב רִשְׁעוֹ
מֵהֶם שָׂרִיד גַּם פָּלִיט לֹא הִשְׁאִיר
## 
## 
וּכְאָז עָשָׂה אֵל עַם מַשָּׂא נִסִּים עָשָׂה עַל יַד בֶּן יָאִיר
כֵּן חִישׁ הָאֵל וּשְׁלַח גּוֹאֵל אֶל עַם הָאֵל נָתִיב יָאִיר.
## 
## 
## ידידי מה: (854)
יְדִידִי מָה אֱנוֹשׁ עָפָר וְאֵפֶר תְּהִלַּת אֵל לְדַבֵּר אוֹ לְסַפֵּר
הֲלֹא כִּסְאוֹ מְסַפֵּר אֶת כְּבוֹדוֹ בְּלִי אֹמֶר בְּלִי מִכְתָּב וְסֵפֶר
וְהַסִּבָּה וְהַמְּסֻבָּב מְעִידִים בְּלִי מִכְתָּב בְּלִי מִסְפָּר וְסוֹפֵר
דְּרָכָיו נֶעֶלְמוּ מֵעֵין בְּנֵי אִישׁ וְהוּא אָמַר וּמִי יָעַץ וְיָפֵר
הֲלֹא הוּא יָהּ אֱלֹהֵי הָאֱלֹהִים שְׁמוֹ חַנּוּן וְהוּא רַחוּם יְכַפֵּר.
## 
## 
## יה לשחר: (854)
יָהּ לְשַׁחֵר מְעוֹנְךָ כָּלִיתִי
וּלְהִשְׁתַּחֳווֹת לְךָ אִוִּיתִי
נָא רְצֵנִי לְךָ לְעֶבֶד עוֹלָם
כִּי לְעָבְדָךְ לְבַדְּךָ רָצִיתִי
הַנְּשָׁמוֹת לְךָ יְסוֹדָם וְסוֹדָם
פִּי בְּרִשְׁיוֹנְךָ לְבַד פָּצִיתִי.
## 
## 
## יה מלהשיגו: (855)
יָהּ מִלְּהַשִּׂיגוֹ עַיִן הֲלֹא נִפְלָא וּבְרֹב תְּבוּנָתוֹ בַּלֵּב הֲלֹא נִגְלָה
הִצִּיב בְּחָכְמָתוֹ כָּל מוֹסְדֵי תֵּבֵל אֶרֶץ וְשָׁמַיִם קִנְיָן וְעֹז מִלָּא
וּבְיַעֲקֹב בָּחַר מִכָּל בְּנֵי תֵּבֵל לִהְיוֹת סְגֻלָּה לוֹ לִהְיוֹת לְעַם נַחְלָה.
## 
## 
## יהי אור: (855)
יְהִי אוֹר מָעוֹז חֶבְיוֹן לְשׁוֹכֵן חֹשֶׁךְ וְעָנָן
וְאִם דַּל הוּא וְאִם אֶבְיוֹן יוּחַן כִּי יִתְחַנָּן
וְיִסָּעֵד מִצִּיּוֹן לִהְיוֹת בֶּטַח וְשַׁאֲנָן
יֹשֵׁב בְּסֵתֶר עֶלְיוֹן בְּצֵל שַׁדַּי יִתְלוֹנָן
## 
## 
הַיּוֹם הַחִלּוֹתָ לְהַרְאוֹת אֶת גָּדְלְךָ
וְהַחֹשֶׁךְ גַּלּוֹתָ וַיְהִי אוֹר לְקוֹלְךָ
וְדֶרֶךְ אוֹר סַלּוֹתָ לְעָם תֻּכּוּ לְרַגְלֶיךָ
וְעַם נָכְרִי שַׁלּוֹתָ מִדַּעַת שְׁבִילֶיךָ
## 
## 
## 
## 
בְּיַעֲקֹב שִׁמְךָ יְרֻנַּן וּבְיִשְׂרָאֵל יְשֻׁנַּן
## 
## 
וְהֵיךְ יוּכַל עֶבֶד אֲדֹנִי זֶה לְדַבֵּר אֶל אֲדוֹנִי זֶה
עָפָר וְאֵפֶר נִבְזֶה לְצוּר נִפְלָא מִמַּחֲזֶה 
לוּלֵי נִחַם חוֹזֶה לְעַם נָמֵס וּנְמִבְזֶה
כִּי עֱנוּת עָנִי וְרָזֶה לֹא יְשַׁקֵּץ וְלֹא יִבְזֶה
## 
## 
וּבְכֵן אֲנִי אֶתְחַנָּן אֵלָיו אוּלַי יֶחֱנָן
## 
## 
דֹּמּוּ כּוֹכְבֵי נִשְׁפִּי כִּי זֶה נֶשֶׁף חִשְׁקִי
*ויצקו....             תַּחְדְּלוּ אֶת מָתְקִי
*וּמִמַּחְשַׁכֵּי....
## 
## 
## יודע רזים: (857)
יוֹדֵעַ רָזִים וּמֵבִין לְחָשִׁים 
הַיּוֹצֵר לְבָבוֹת וְחוֹקֵר נְפָשִׁים
וְהַיּוֹם כֻּלָּם לְפָנָיו נִגָּשִׁים
דִּינָם יְקָרֵב וְיַטִּיל חֲלָשִׁים
הֲמוֹנִים לְחַיִּים וּלְשָׁלוֹם יְרֵשִׁים
תְּקִיעָתָם יִשְׁמַע לְכַפֵּר עֳנָשִׁים
יְחַיֶּה מֵתִים וְיִרְפָּא אֲנוּשִׁים
לָכֵן לִשְׁמוֹ מְהַלְּלִים מַקְדִּישִׁים
בְּשַׁבָּתוֹת וּבֶחֳדָשִׁים וּבְכָל מוֹעֲדֵי יְיָ הַמְּקֻדָּשִׁים.
## 
## 
## יודעי פדותי: (857)
יוֹדְעֵי פְּדוּתִי אֶחְקֹר עַד מָה בְּגָלוּת אֵשְׁבָה
מָתַי לְחַדְרֵי הַצְּבִי אָשׁוּב בְּחֵיקוֹ אֶשְׁכְּבָה
## 
## 
## 
## 
הִנֵּה לְמוֹעֵד מוֹעֲדִים יָמַי וְחֶלְדִּי בָּרְחוּ
וָאֶהְיֶה לַשּׁוֹדְדִים לַעַג וְעָלַי שָׂמְחוּ
נֶאֱמָן מְקַבֵּץ נוֹדְדִים צָפוֹן וְתֵימָן נִדְּחוּ
## 
## 
## 
## 
כַּמָּה אֲקַוֶּה לַדְּרוֹר כִּמְעַט וְתִקְוָה נִכְזְבָה
אֵשֵׁב בְּמַאֲסַר הַשְּׁבִי אֶבְכֶּה וְעֵינִי דָּאֲבָה
## 
## 
## 
## 
וּבְעֵת יְגוֹנַי עָצְמוּ אֶבְטַח בְּחֶסֶד פּוֹעֲלִי
אוּלַי עֲתִידוֹת נֶעֶלְמוּ אַכִּיר וְאֵדַע גּוֹאֲלִי
עֵצוֹת מְעַט לִי נִחֲמוּ עֵצוֹת לְהָשִׁיב שׁוֹאֲלִי
## 
## 
## 
## 
דַּי לִי לְעֵת צַר יַעֲצֹר יַעְזֹר לְנֶפֶשׁ דָּאֲבָה
מָה לִי לְאֶרֶץ הַצְּבִי וּלְעִיר תְּהִלָּה עֻזְּבָה
## 
## 
## 
## 
דּוֹרֵךְ בְּרֶגֶל גַּאֲוָה וּבְאֵין תְּשׁוּעָה נֶעֱזָר
אָעִיר יְדִידוֹת אַחֲוָה חוֹכֵה פְּדוּת תּוֹךְ מַאֲסָר
תֶּעֱרַב לְנֶפֶשׁ תַּאֲוָה לִזְמַן אֲשֶׁר הָיְתָה כְּבָר
## 
## 
## 
## 
יַם סוּף בְּרַגְלַי אֶעֱבֹר יוֹם בּוֹ מְצוּלָה חָרְבָה
רָאוּ בְּאֶרֶץ אוֹיְבִי עֵינַי פְּלִיאָה נִשְׂגְּבָה
## 
## 
הִתְעוֹרְרִי מִבּוֹר עֳנִי קוּמִי עֲנִיָּה סֹעֲרָה
רַב בַּאֲשֶׁר שָׁם תִּשְׁכְּנִי נַפְשֵׁךְ בְּעָמָל קָצְרָה
אַל תִּדְאֲגִי כִּי הִנְנִי רַחֲמֵי יְדִידִים אֶזְכְּרָה
## 
## 
עוּרִי לְקוֹל זָמִיר וְתוֹר כִּי עֵת פְּדוּתֵךְ קָרְבָה
יוֹם מֵעֲלָמוֹת תֵּיטִבִי דַּרְכֵּךְ לְבַקֵּשׁ אַהֲבָה.
## 
## 
## יונה בפח: (860)
יוֹנָה בְּפַח מְצָרִים / בֵּין אוֹיְבִים וְצָרִים, / קִנָּהּ עָזְבָה –
לָמָּה בְּאַף נְטַשְׁתָּהּ / אַחַר אֲשֶׁר מְשַׁכְתָּהּ / בַּעְבוֹת אַהֲבָה?
## 
## 
הוֹמִים לְנוֹד יְדִידִי / מֵעַי וְכוֹאֲבִים,
אֵיךְ יַעֲטוּ רְדִידִי / צָרִים וְאוֹיְבִים?
אֵיךְ נָשְׂאוּ רְבִידִי / בּוֹגְדִים וְאוֹרְבִים?
אֵיךְ רַעֲיָה עֲרוּמָה / מִסּוּת יְקָר עֲרֻמָּה / דּוּמָה שָׁכְבָה,
אַחַר אֲשֶׁר שְׂמֹאלוֹ / לִי מַחֲסֶה, וְדִגְלוֹ / עָלַי אַהֲבָה?
## 
## 
וּזְכֹר בְּרִית נְעוּרִים, / דּוֹדִי וְאוֹהֲבִי!
אֵיךְ תַּעֲזֹב לְזָרִים / נַחְלָתְךָ שְׁבִי?
אוֹ אִם עֲלֵי בְתָרִים / תִּבְרַח כְּמוֹ צְבִי –
אֵלַי נְטֵה, אֲדוֹנִי! / אַךְ אִם בְּרֹב עֲווֹנִי / עִירִי חָרְבָה –
סוּרָה שְׁכֹן בְּקִרְבִּי! / הֵן אָהֳלָךְ בְּלִבִּי / רָצוּף אַהֲבָה.
## 
## 
דּוֹרְשֵׁי פְדוּת וְצִלָּם / נִגְלָה וְנֶחֱשַׂף,
הוֹד יַעֲטוּ, וְחִילָם / צוּר יַחֲבֹשׁ, וְאַף
יִכְבֹּשׁ, וְלֹא לְעוֹלָם / יִקְצֹף וְיֶאֱנַף.
שָׂרִיד יְצַו לְהַשְׁאִיר / מֵהַשְּׁבִי, וְיָאִיר / שֶׁמֶשׁ עָרְבָה,
עֶזְרִי, חֲמֹל עֲלֵי עִיר / קָדְשִׁי, וְשׁוּב וְהָעִיר / אֶת הָאַהֲבָה!
## 
## 
הַעוֹד אֲקַו לְחַלּוֹת / הַר הַצְּבִי, וְעוֹד
אָשִׁיר יְמֵי כְלוּלוֹת / שִׁיר אַהֲבָה לְדוֹד?
מַה תִּפְרְצוּ לְגַלּוֹת / תַּכְלִית יְמֵי נְדוֹד?
אַשְׁבִּיעֲכֶם בְּעֹפֶר / הִרְחִיק נְדֹד וְהֵפֵר / אֶת הָאַחֲוָה,
אִם הַבְּכִי תָעִירוּ, / רֵעַי, וְאִם תְּעוֹרְרוּ / אֶת הָאַהֲבָה.
## 
## 
## יונת אלם יפת: (862)
יוֹנַת אֵלֶם יְפַת תֹּאַר
פְּלֵטַת מַחֲנֶה נִשְׁאָר
שׁוּבִי לָךְ אֶל גְּבוּל מִתְאָר
כִּי עַל תִּלֵּךְ יְהִי נִתְאָר
## 
## 
## 
## 
דֶּרֶךְ עִירֵךְ לְכִי שֵׁבִי וַעֲלִי לְאֶרֶץ צְבִי
## 
## 
## 
## 
הַלְּעוֹלָם תֶּאֱנַף בִּי צוּר
תִּגְעַל בִּי מְאֱוִי וָצוּר
אַחֲרֵי יָנְקִי דְּבַשׁ מִצּוּר
וְאֵיךְ מִפָּעֳלֵךְ יְהִי עָצוּר
## 
## 
## 
## 
כַּמָּה תַּחַת יְדֵי אוֹיְבִי תִּטֹּשׁ מְעַט הַשְּׁבִי
## 
## 
## 
## 
וַאֲנִי אֶלְאֶה מְצֹא הַתּוֹר
עֵת יִשָּׁמַע שְׁאוֹן קוֹל תּוֹר
וְאֵשׁ מאירי לְנֶגֶד תּוֹר
מָתַי תָּשִׁיב לְלֶחְיִי תּוֹר
## 
## 
## 
## 
שׁוּבָה לִשְׁכַּב בְּמִשְׁכָּבִי וּדְמֵה לְךָ לַצְּבִי
## 
## 
## 
## 
דִּבַּרְתָּ בַּאֲהָבִים לִי
שְׁאֵרִית אַרְבֶּה גְּדוֹל חֵילִי
אַל תֹּאמְרִי סָר כְּבָר צִלִּי
כִּי צָמַח נִיר לְחַכְלִילִי
## 
## 
## 
## 
הַטִּי אָהֳלֵךְ וְהַרְחִיבִי אוֹרִי וְקוּמִי שְׁבִי
## 
## 
הִנֵּה אַהֲבַת כְּלוּלָתֵךְ
אֶזְכֹּר לָעַד וְלִבָּתֵךְ
רַעְיָתִי מָה שְׁאֵלָתֵךְ
כִּי אָשִׁיבָה גְּזֵלָתֵךְ
## 
## 
לִשְׁמִי אֶעֱשֶׂה וְלִלְבָבִי וּבַעֲבוּר אָהֳבִי.
## 
## 
## יונת רחוקים לאוהבך: (864)
יוֹנַת רְחוֹקִים לְאוֹהֲבֵךְ עוֹפְפִי עַד תִּמְצְאִי אָהֳלוֹ וְשָׁם רוֹפְפִי
הִנֵּה עֲצָמָיו לְרָחֳקֵךְ רָחֲפוּ עָלָיו בְּכַנְפֵי רְדִיד לְאַט רַחֲפִי
וּלְנַהֲרֵי נַחֲלֵי דְּבַשׁ נַהֲרִי לִשְׁכֹּן בְּצֵל מִשְׁכְּנוֹת צְבִי שַׁאֲפִי 
דּוֹדֵךְ רְצוֹנוֹ מְצֹא דְּבַשׁ וּצְרִי אִמְרִי לְדוֹדֵךְ רְאֵה רְצוֹנְךָ בְּפִי
הָיְתָה מְנַת אַהֲבָה מְנָתוֹ כְּמוֹ הָיְתָה מְנָתֵךְ לְבַד מְנַת הַיְּפִי.
## 
## 
## יושבי על כסא: (865)
יוֹשְׁבִי עַל כִּסֵּא שַׁתָּה בְּגָבְהֵי מְרוֹמְךָ
בֶּאֱמֶת כִּי גָּדוֹל אַתָּה וְגָדוֹל שִׁמְךָ
## 
## 
## 
## 
הַמְהֻלָּל עַל כֹּל גֵּאֶה גָּבְהוּ שְׁבִילָיו 
נֶעֱלָם אָכֵן יֵרָאֶה עַל עֵין פְּלָאָיו
מִלְּסַפֵּר כָּל פֶּה יִלְאֶה רוֹב מַהֲלָלָיו
וַעֲלֵי כָּל גֹּבַהּ רַמְתָּ וְנֶעְלָם מְקוֹמְךָ
## 
## 
## 
## 
וֶאֱנוֹשׁ אֵיךְ הַשִּׂיג יוּכַל מִקְצָת פְּאֵרְךָ
כִּי לְמַשְׂכִּיל שָׁוְא בּוֹ שָׂכַל כִּי רַב הֲדָרְךָ
עֵין יְצוּר לֹא רָאֲתָה הֵיכַל מִשְׁכַּן דְּבִירְךָ
מָה מְאֹד מָרוֹם עָצַמְתָּ וּמִכָּל יְקוּמֶיךָ
## 
## 
## 
## 
דּוֹר לְדוֹר טוּבְךָ יַבִּיעוּ זֶרַע אֱמוּנִים
רַב פְּלָאֶיךָ יוֹדִיעוּ אָבוֹת לְבָנִים
צוּר עֲדֵי מָתַי יַכְנִיעוּ צָרִים אֱמוּנִים
עַם אֲשֶׁר מִכַּף גָּאַלְתָּ בְּעוֹז תַּעֲצוּמְךָ
## 
## 
הַלְּעוֹלָמִים זָנַחְתָּ בָּנִים רְצִיתָם
בַּשְּׁבִי אוֹתָם הִנַּחְתָּ אַחַר פְּדִיתָם
שׁוּב לְהָשִׁיב עַם הִדַּחְתָּ מַהֵר שְׁבִיתָם
חִישׁ תְּקוֹמֵם עַם בָּחַרְתָּ לִהְיוֹת הֲדוֹמְךָ.
## 
## 
## יחיד כבודך: (866)
יָחִיד כְּבוֹדְךָ הַרְאֵה לַעֲמוּסִים
וְהוֹצֵא יְדִידֶיךָ מֵעַבְדוּת שׁוֹסִים
וּפְדֵה שְׂרִידֶיךָ כְּמֵאָז מֵחֲנֵסִים
הַפְלֵא חֲסָדֶיךָ מוֹשִׁיעַ חוֹסִים
## 
## 
## 
## 
הִדָּרֵשׁ לְשׁוֹאֵל וְהַקְשֵׁב קוֹל קוֹרֵא
אֵל פּוֹדֶה וְגוֹאֵל קְצוֹת אֶרֶץ בּוֹרֵא
וְקַבֵּץ לְבֵית אֲרִיאֵל עַם לְשִׁמְךָ יָרֵא
וְהָרֵם יָדֶיךָ לַעֲשׂוֹת הַנִּסִּים
## 
## 
## 
## 
וּקְרָא שְׁנַת רָצוֹן רוֹכֵב בָּעֲרָבוֹת
וּקְנֵה שְׁאָר הַצֹּאן וּזְכֹר בְּרִית אָבוֹת
וְהַכְרֵת מְתֵי לָצוֹן וְדוֹרְשֵׁי הָאוֹבוֹת
וְקַבֵּץ נְדוּדֶיךָ מֵאַרְבַּע אֲפָסִים
## 
## 
דִּבְרֵי חֶזְיוֹנִים הָחִישָׁה לְהַרְאוֹת
וּסְלַח שִׁגְיוֹנִים וּמְחֵה נָא חֲטָאוֹת
וּמִשְׁפָּט אֶבְיוֹנִים עֲשֵׂה צוּר הַפְּלָאוֹת
וַעֲשֵׂה לְמוֹרְדֶיךָ אֲשֶׁר הֵמָּה עוֹשִׂים.
## 
## 
## יחידה שובי: (868)
יְחִידָה שׁוּבִי וְאַל נָא תָּגוּרִי
מֵחֵטְא וְרֶשַׁע וְעָווֹן תָּסוּרִי
וּבְאָהֳלֵי צוּר תָּמִיד תָּגוּרִי
מִזֶּה נַפְשִׁי אַל נָא תַּעֲבוּרִי
דִּבְקִי בְּחַי גּוֹאֲלֵךְ בְּיוֹמֵךְ וּבְלֵילֵךְ וְחָיְתָה נַפְשִׁי בִּגְלָלֵךְ
## 
## 
## 
## 
הַרְבִּי תְּחִנָּה בָּרָה וּנְקִיָּה
וַעֲלִי בְּרִנָּה לְהַר הַמּוֹרִיָּה
וּמִכָּל מְגִנָּה תֵּצְאִי לָרְוָיָה
בִּבְרִית מְעוֹנָה תִּזְכִּי לִתְחִיָּה
## 
## 
## 
## 
וְיִזְרַח אוֹר שִׁמְשֵׁךְ וּבוֹ תָּגֵל נַפְשֵׁךְ
וּמַלְכֵּךְ וּקְדוֹשֵׁךְ יַמְצִיאֵךְ חֻפְשֵׁךְ
וְנוּחֵךְ עִם נָפְשֵׁךְ וְעֵדֶן יַנְחִילֵךְ
## 
## 
## 
## 
וּפְנִי לְצוּרֵךְ אֲיֻמָּה נִדְגָּלָה
קִרְאִי אַבְרֵךְ לְפָנָיו בַּהֲמֻלָּה
עִבְדִי בְּמֹרֶךְ בְּחִיל וּבְחַלְחָלָה
עִרְכִי עֵרֶךְ סְלִיחָה וּמְחִילָה
## 
## 
## 
## 
שׁוּבִי נָא שׁוּבִי וּבְיִצְרֵךְ רִיבִי
מָקוֹם הַרְחִיבִי וְנַגֵּן הֵיטִיבִי וְגַם צַהֲלִי קוֹלֵךְ
## 
## 
## 
## 
דַּלְתֵי סְלִיחָה יִפְתַּח אֵל רַחֲמָן
מַשְׂאַת אֲרֻחָה יָפִיק לָךְ וִימַן
וּבְעֵת מְנוּחָה יֵרִד לָךְ הַמָּן
בְּהַשְׁקֵט וּבְבִטְחָה יִפְדֵךְ צוּר נֶאֱמָן
## 
## 
## 
## 
בְּשָׁמְעוֹ רִנָּתֵךְ שִׂיחַ תְּפִלָּתֵךְ 
וִיכוֹנֵן בֵּיתֵךְ וְיִמְחַל אֶת מַעֲלֵךְ
## 
## 
## 
## 
הַעֲלִי תְּפִלָּה לְחוֹקֵר תַּעֲלוּמָה
בִּבְכִי וְחִילָה בִּרְתֵת וּבְאֵימָה
אוּלַי סְגֻלָּה תְּהִי לוֹ וּתְמִימָה
תַּעֲלִי בְּצָהֳלָה מִגֵּאָיוֹת בְּרָמָה
## 
## 
נַפְשִׁי הוֹחִילִי לְאֵל שִׂמְחַת גִּילִי
וְכָבוֹד מַנְחִילִי בְּנֹעַם מַהֲלָלִי הָרִימִי קוֹלֵךְ
## 
## 
מַלְכִּי וְאָבִי שְׁמַע נָא קוֹלִי
וּבְהֵיטִיבִי נֵרוֹת מִפְעָלִי
שַׁחֲרִי וְעַרְבִּי תִּמְחַל כָּל מַעֲלִי
וּשְׁעֵה נִיבִי וְשִׁירֵי פִּלּוּלִי
## 
## 
נַפְשִׁי הָפִיקִי רְצוֹן יְיָ חִזְקִי
מְנָת כּוֹסִי וְחֶלְקִי וְחֶסֶד מַעֲנִיקִי וּפָרְשִׂי לוֹ שָׁעֳלֵךְ.
## 
## 
## יכלת יי: (871)
יְכֹלֶת יְיָ לְהָכִיל מִרְבָּה
לִנְטוֹת מְרוֹמוֹת 
וְלִיסוֹד הֲדוֹמוֹת
וְלַעֲצֹר תְּהוֹמוֹת
וְלַעֲשׂוֹת שְׁלוֹמוֹת בִּקְדוֹשִׁים רַבָּה
## 
## 
## 
## 
הַשָּׂם בְּכוֹחוֹ שַׁחַק כְּקֻבָּה
וְקֵרָה עֲלִיּוֹת 
וּבְנֵה גְּוִיּוֹת
בְּרוּחוֹת חַיּוֹת
לְהָמִית וּלְהַחֲיוֹת
לְהַגְדִּיל תּוּשִׁיּוֹת 
וְהִפְלִיא סִבָּה. 
## 
## 
## 
## 
דָּרֵי תֵּבֵל הִפְרָה וְהִרְבָּה
מֵהֶם סְגֻלָּה
בָּחַר לְנַחֲלָה
## 
## 
## 
## 
מֵהֶם הֲמֻלָּה
כְּבוֹדוֹ גִּלָּה
מִתּוֹךְ חֲתֻלָּה וְנִרְאָה בְּלַבָּה
## 
## 
הַמְשֵׁל עִמּוֹ בִּלְתִּי קִצְבָּה
וּמָעֹז וּמִגְדָּל
וּמַחְסֶה לַדָּל 
יִגְבַּהּ וְיִגְדַּל 
וְיִתְגַּדַּל שְׁמֵהּ רַבָּא.
## 
## 
## ימים קדומים: (874)
יָמִים קְדוּמִים אֶזְכֹּר בִּימֵי מְרוּדִי דֹּדַי
לַיִל לְבָבִי יֵעוֹר עָלַי זְמָן הוֹד חוֹמְדַי
אֶכְסֹף אֱלֵי הַר הַמּוֹר וָמָשְׁלוּ בִּי עוֹבְדַי
## 
## 
## 
## 
אַתֶּם מְלִיצַי רֵעַי אִמְּרוּ לְדוֹד שַׁעֲשׁוּעַי
כִּי יֶהֱמוּ לוֹ מֵעַי אַל תֶּחֱשׁוּ לִי שׁוֹעַי עֲנוּנִי
## 
## 
## 
## 
הָבוּ צְרִי אֶל צִירִי פֶּן מִנְּדוֹדוֹ אֶגְוַע
אֵיךְ אֶשְׁכְּחָה עֵת אָמְרִי שִׂיחִי וְאֵיךְ אֶשְׁתַּעְשַׁע
עֵת שַׁאֲגַת קוֹל מִקְרִי מִבֵּין קְרָבַי אֶשְׁמַע
## 
## 
## 
## 
נַדְתִּי לְאָן וְאָנֶה כַּנּוֹד בְּמַיִם קָנֶה
אֶצְעַק וְלֹא אֵעָנֶה וַאֲנִי בְּיָם צוֹק חוֹנֶה בְּאוֹנִי
## 
## 
## 
## 
וָחוֹבְלִים הָנְחַלְתִּי אֵיךְ אֵדְעָה אֶת נֹעַם
דּוֹדִי וְסוּת אֶגְאָלְתִּי בַּדָּם בְּתוֹךְ גּוֹי נִזְעָם
וּלְשׁוֹאֲלִים שָׁאַלְתִּי יִגְלֶה לְקֵץ הַזַּעַם
## 
## 
## 
## 
הַדּוֹד וְכַשֶּׂה אֶתְעֶה צָמֵא וְאֵין לִי מִרְעֶה
וּכְיוֹלְדָה עֵת אֶפְעֶה וַאֲרִי וְשָׂרָף וְאֶפְעֶה בְּמַחֲנִי
## 
## 
## 
## 
דֹּמִי עֲנִיָּה הִנֵּה מִבּוֹר עֳנִי רֹאשׁ אֶשָּׂא
אֶשְׁבֹּר בְּקִצְפִּי שִׁנֵּי שׁוֹסֵךְ יְהִי לִמְשִׁסָּה
מִגְדַּל יְשׁוּעוֹת אֶבְנֶה תּוֹךְ עִיר אֲשֶׁר נֶהֶרְסָה
תֶּחְזִי בְּעֵינֵךְ כִּי רִיב לִי עִם יְרִיבֵךְ מַחְרִיב
אַרְצֵךְ וְיִשְׁעֵךְ אַקְרִיב וִימֵי בְּלוֹתֵךְ אָשִׁיב לְעֶדְנִי
## 
## 
## 
## 
הֵיטַבְתְּ חַסְדֵּךְ בִּתִּי הָאַחֲרוֹן מֵרִאשׁוֹן
לֶכְתֵּךְ בְּמִישׁוֹר אִתִּי אֵיךְ תַּעֲבֹד אֶת דִּישׁוֹן
חֵילֵךְ לְיוֹם הֶעֱבַדְתִּי אֵין לִי מְנוּחָה לִישׁוֹן
## 
## 
קוּמִי לְכִי רַעְיָתִי לָךְ אֶזְכְּרָה אַהֲבָתִי
תֶּחְסִי בְּצֵל קוֹרָתִי גַּם רַנְנִי כִּי בָּאתִי לְגַנִּי.
## 
## 
## יעלז כבודי: (876)
יַעֲלֹז כְּבוֹדִי וַאֲזַמְּרָה לֵאלֹהַי בְּעוֹדִי
## 
## 
## 
## 
הָחֳלֵית יְחִידָה מֵאֵין מְלֹאת
מַעֲשִׂים לְצֵידָה טֶרֶם גְּלוֹת
הַעֲלִי לְתוֹדָה שִׁיר מַעֲלוֹת
## 
## 
## 
## 
עִם דְּמֵי כְּבֵדִי כִּי אֶקְצְרָה בַּאֲשֶׁר בְּיָדִי
## 
## 
## 
## 
וַעֲלִי לְמִצְפֶּה אוּלַי צְרִי
יַעֲלֶה לְמַרְפֵּא בֵּית הַמְּרִי
כַּאֲשֶׁר יְצַפֶּה אֶת צַעֲרִי
## 
## 
## 
## 
שָׂהֲדִי וְעֵדִי וַאֲסַפְּרָה שֵׁם צוּרִי בְּעוֹדִי
## 
## 
## 
## 
דָּלְלוּ דְּמָעוֹת מֵרֹב בְּכוֹת
כִּי לְיוֹם תְּשׁוּעוֹת נִלְאוּ חֲכוֹת
אוֹיְבוֹת מְרִיעוֹת גַּם דּוֹרְכוֹת 
## 
## 
## 
## 
לִי וְיַד יְדִידִי לֹא קָצְרָה מֵאֱסֹף נְדוּדִי
## 
## 
הוֹד שְׁמוֹ אֲחַוֶּה יוֹם רַעֲמוֹ
רַחֲמָיו יְצַוֶּה סוּר זַעֲמוֹ
עוֹד אֲנִי מְקַוֶּה צוּף נָעֳמוֹ
## 
## 
הִנְנִי וְדוֹדִי לִי אֹמְרָה וַאֲנִי לְדוֹדִי.
## 
## 
## יעלת חן קומי: (878)
יַעֲלַת חֵן קוּמִי אוֹרִי צְאִי מִמַּאְסָרֵךְ
יֵלְכוּ עַמִּים אֶל שִׁמְשֵׁךְ וְגוֹיִם אֶל אוֹרֵךְ
## 
הִנְנִי רַחְמַי נִכְמָרוּ בְּשָׁמְעִי צַעְקָתֵךְ
בַּשְּׁבִי אַל תֶּהְמִי הִנֵּה אֲשִׁיבֵךְ לִנְוָתֵךְ
נִפְלְאַתָה לִי מֵאַהְבַת עֲלָמוֹת אַהְבָתֵךְ
מֵעֲפַר אוֹיְבִים הִתְנַעְרִי וְשׁוּבִי אֶל עִירֵךְ
## 
וַעֲדֵי מָה אַחְרַי תֵּלְכִי וְתָשׁוּבִי רֵיקָם
עֵת לְצָרִים אֶקֹּם אָשִׁיב גְּמוּלָם אֶל חֵיקָם
אֵיךְ צְבִיָּה תֹּאמְרִי נוֹאָשׁ וְלִי שִׁלֵּם וְנָקָם
חָרְבֹתַיִךְ וְשֹׁמְמֹתַיִךְ אֲקוֹמֵם וּדְבִירֵךְ
## 
דָּאֲגוּ יָמַי כִּי אָרְכָה שְׁבוּיָה גָּלוּתֵךְ
אִם יְמֵי צַר אָרְכוּ לֹא נִכְזְבָה בִי תוֹחַלְתֵּךְ
הֵן בְּיָדִי צָרְיֵךְ וַאְנִי אֲחַבֵּשׁ מַכָּתֵךְ
עוֹד מְעַט חַכִּי כִּי אַעְלֶה אֲרוּכָה אֶל שִׁבְרֵךְ
## 
הֵן פְּדוּתֵךְ נָגְעָה קוּמִי וְשִׁכְחִי הַיָּגוֹן
יַעֲלָה בִּרְחוֹבוֹת עִירֵךְ וְהַרְבִּי הַשָּׂשׂוֹן
תִּלְבְּשִׁי עֻזֵּךְ כִּי תֵלְכִי לְקוֹמֵם הַמָּעוֹן
רַעֲיָתִי נָא הִתְבַּשְּׂרִי נָגַע תּוֹר דְּרוֹרֵךְ.
## 
## 
## יצורים מעפר: (880)
יְצוּרִים מֵעֲפַר מָהֵם לְהַקְרִיבָם לְפָנֶיךָ
לְשָׁפְטָם עַל חֲטָאֵיהֶם לְכַלּוֹת שְׁנוּנֶיךָ
וְאַשְׁמָתָם לְעֵינֵיהֶם כְּעֵד בֵּינָם לְבֵינֶיךָ
וְשֶׁקֶר יַעֲנֶה פִּיהֶם וְאַתְּ תִּצְדַּק בְּדִינֶיךָ
וְהֵם מֵתִים בְּחַיֵּיהֶם וְאַתָּה לַעֲדֵי עַד חַי
כִּי לֹא יִצְדַּק לְפָנֶיךָ כָל חָי
## 
## 
## 
## 
הֲתָדִין צוּר לְבֶן אָדָם אֲשֶׁר הֶבֶל וְרִיק נִדְמָה
וְנִבְרָא מִבְּשַׂר וָדָם וְסוֹפוֹ יִהְיֶה רִמָּה
וּמִפַּחְדְּךָ אֲזַי יִדַּם וּמָתְנָיו יִמָּלְאוּן אֵימָה
וְיֵרֵד אֶל שְׁאוֹל נִרְדָּם וְיֵעוֹר עוֹד וְיָקוּמָה
וּמָה יוֹעִיל בְּקוּם נִרְדָּם וְהוּא נִרְדָּם בְּעוֹדוֹ חָי
## 
## 
## 
## 
וּמָה יוּכַל אֱנוֹשׁ יַעֲנֶה לְפָנֶיךָ אֲדוֹן עוֹלָם
וְהוּא דּוֹמֶה כְּמוֹ קָנֶה רְצוּץ קוֹמָה וּפִיו נֶאֱלָם
וְאַתְּ דַּיָּן וְעֵד כִּשְׁנֵי מְעִידִים נֶאֱמָן קוֹלָם
וּמִי יוּכַל עֲמֹד לִפְנֵי מְגַלֶּה אֵת אֲשֶׁר נֶעְלַם
וְאָנָה בֶּן אֱנוֹשׁ יִפְנֶה וְיִבְרַח מִפְּנֵי אֵל חָי
## 
## 
## 
## 
דְּבָרִים מִי יְשִׁיבֵהוּ וּמִי יַעֲמֹד לְעֻמָּתוֹ
וְיִפְצֶה פֶּה וְיַעֲנֵהוּ וְלֹא יִבְהַל בְּיִרְאָתוֹ 
הֲלֹא יָחִיד לְבַדּוֹ הוּא וְאֵין בִּלְתּוֹ וְזוּלָתוֹ 
שְׁחָקִים לֹא יְכַלְכְּלוּהוּ וְאֶרֶץ מִגְּדֻלָּתוֹ
וְאֵיךְ תּוּכַל הֲשִׁיבֵהוּ וְאֶת הַמֵּת וְהוּא הֶחָי
## 
## 
הֲלָכֶם פֹּעֲלֵי עַוְלָה בְּיוֹם הַדִּין מְקוֹם מִבְרָח
וּפִיכֶם יַעֲנֶה מִלָּה לְשַׁדַּי עֵת אֲשֶׁר יִצְרַח
וְיָרִיעַ לְהַגְדִּילָה יְלָלָה עַל בְּנֵי מִזְרָח
וְלִסְגֻלָּה בְּרוֹב חֶמְלָה יְשִׁיבֶהָ מְקוֹם אֶזְרָח
אֲשֶׁר עָמַד בִּתְפִלָּה לְחַלּוֹת אֶת פְּנֵי אֵל חָי.
## 
## 
## ישבה שוממה: (882)
יָשְׁבָה שׁוֹמֵמָה שָׁאֲלָה בְּךָ אַיֵּה יָדְךָ הָרָמָה
הַר כְּבוֹדִי שָׁפַל 
כִּי גְּאוֹנִי נָפַל
אַךְ כְּאֵבִי נִכְפַּל
בֵּין בְּנֵי בֶּן אָמָה לֵב בְּנֵי גּוּר אַרְיֵה זָע וְיֶהְגֶּה אֵימָה
## 
## 
## 
## 
וּנְוַת בַּת מֶלֶךְ 
הִיא אֲמַת בַּת מֹלֶךְ
יָהּ לְדוֹר שָׂם מֶלֶךְ
עֻלְפָּה בַּצָּמָא נוֹדְדָה לְטַל אַיֵּה יוֹם צָמְאָה צָמָא
## 
## 
## 
## 
דִּבְּרָה עַל לִבִּי
מַחֲשֶׁבֶת חֻבִּי
בַּעֲלוֹת יָד אוֹיְבִי 
בַּעֲרָב וּבְשַׁמָּה אֵיךְ מְפַחֵד תִּהְיֶה וַיי שָׁמָּה
## 
## 
הַעֲלֵה אוֹר קָדַר
לַאֲסִירַת קֵדָר
יוֹם כְּכוֹכְבֵי הָדָר
יַעֲלֶה אוֹר תַּמָּה לַלְּבָנָה יִהְיֶה אוֹר כְּאוֹר הַחַמָּה. 
## 
## 
## על חנה: (884)
עַל חַנָּה אֶת לִבִּי אֶקְרָעָה 
לִפְנֵי צַר בְּעָמְדָּהּ יוֹם הָרָעָה
כַּמְּנוֹרָה נֵרֹתֶיהָ שִׁבְעָה. 
## 
## 
## 
## 
יוֹם הוּבְאוּ לִפְנֵי הַצַּר קֵיסָר
בְּרֹב חֵמָה נִרְאָה זָעֵף וָסָר. 
## 
## 
## 
## 
בֵּן נָעִים שְׁמַע כִּי אַתְּ בֶּן מוּסָר
עֲבוֹד פִּסְלִי אֲשִׂימְךָ מִנְזָר וְטַפְסָר
וְאִם לֹא תְּעֻנֶּה בְּאַכְזְרִיּוּת מוּסָר
אַתְּ מֶלֶךְ מִדֵּעָה וְלֵב חָסַר
עֲשֵׂה חֶפְצְךָ כִּי מִפִּי לֹא תָּסַר 
שְׁמוֹ כִּי לֹא אֲדַבֵּר עָלָיו תּוֹעָה
## 
## 
## 
## 
הַשֵּׁנִי הוּבָא בְּפַחַד וְאֵימָה
הַבֵּט וּרְאֵה כִּי זֶה יוֹם מְהוּמָה
וַאֲחִיכֶם נֶהֱרַג בְּחָרוֹן וְחֵמָה
אַל תַּעֲזֹב אֶת נַפְשְׁךָ לִנְקָמָה
אֵיךְ פֶּתִי אֶעֱזֹב אִישׁ מִלְחָמָה
מַכָּתִי לְשׁוֹדְךָ הָיְתָה שׂוּמָה
וַאֲנִי אֶהֱלֹךְ לִמְקוֹם יְיָ שָׁמָּה
וּכְסִיל כְּמוֹתְךָ נֶפֶשׁ לוֹ יָרְעָה
## 
## 
## 
## 
וְהַשְּׁלִישִׁי בָּא לִפְנֵי הַמֶּלֶךְ
גֶּשׁ הֵנָּה אַל תִּהְיֶה כְּאִישׁ הֵלֶךְ
שְׁמַע קוֹלִי אֲשִׂימְךָ שַׂר חֲצִי פֶּלֶךְ
וְאִלּוּ לֹא אֲשִׂימְךָ סָחוֹב וְהַשְׁלֵךְ 
וְהָרְבִיעִי עוֹמֵד כְּמַחֲזִיק בְּפֶלֶךְ
וַיַּעֲנוּ אֵיךְ נַעֲזֹב צוּר פֶּלֶךְ 
נַפְשֵׁנוּ הוּא נְתָנָהּ וְלוֹ תֵּלֵךְ
וְהַחֲמִישִׁי מֵת כְּמוֹת הָאַרְבָּעָה. 
## 
## 
## 
## 
דְּמוּת שִׁשִּׁי הִשְׁחִית בְּמִינֵי עַנּוֹת
וּשְׁבִיעִי אֲזַי הוּבָא בְּמַעֲדַנּוֹת
בְּנִי חוּסָה עַל יָפְיְךָ אֲשֶׁר בָּנוֹת
בּוֹ מְקַנְּאוֹת וּבְמִטּוֹת רַעֲנַנּוֹת
לֵךְ וְנַפְשְׁךָ בְּחוֹתָמִי לֵחַנּוֹת
צַר הֶחֱרִיב אַרְמוֹן שׁוֹכֵן מְעוֹנוֹת
עַד מָתַי מֵאַנְתָּ לֵעָנֹת
הֵן נַפְשְׁךָ תְּבַלַּע רוּחַ סוֹעָה
## 
## 
## 
## 
הָהּ לָךְ אֵם כִּרְאוֹת אֶת שׁוֹאָתוֹ
קְחִי נָא אֶת בְּנֵךְ וְגַם פַּתִּי אֹתוֹ
אַל תַּעֲרוֹץ בְּנִי מִצַּר וּמִיתָתוֹ
כִּי כְּפֶשַׂע וְסָר מָוֶת וְהֶמְיָתוֹ
וְתִהְיֶה בְּסוֹד אַבְרָהָם וַעֲדָתוֹ
וְגַם חָשׁוּב כְּיִצְחָק וַעֲקֵדָתוֹ
נְשָׁקַתְהוּ כִּרְאוֹתָהּ הֲרִיגָתוֹ
וְקָרְאָה צוּר הַכְּרוּבִים הוֹפִיעָה
## 
## 
## 
## 
קוֹל בְּרָמָה נִשְׁמָע מֵאֵין הֲפוּגָה
אַשְׁרַיִךְ חַנָּה הַמְעֻנָּגָה
כִּי בִּטְנֵךְ בַּשּׁוֹשַׁנִּים סוּגָה
אֵיךְ בָּלַע הַצַּר צֹאן אֵל כְּעוּגָה
וְהִקְדִּישׁ בָּנַיִךְ כְּצֹאן הֲרֵגָה
אֵיךְ כִּתְרֵךְ מֵעַל רֹאשֵׁךְ הוֹגָה
בַּת צִיּוֹן בָּזָה גַּם לְךָ לָעֲגָה
וְהִנֵּה אַחֲרֶיךָ רֹאשׁ הֵנִיעָה. 
## 
## 
## רומם אבן: (888)
רוֹמֵם אֶבֶן יְקָרָה אֲשֶׁר הִשְׁלַכְתָּ כְּדֹמֶן
מַלְכוּתְךָ תֵּאָמֵן וּמַלְכוּת זָר תִּטָּמֵן
וְעַם מְבָרֵךְ יוֹם שְׁבִיעִי לִהְיוֹת דָּשֵׁן וְשָׁמֵן
יִתְבָּרֵךְ בֵּאלֹהֵי אָמֵן
## 
## 
## 
## 
שׁוֹתֶה עַל שֵׁם יְיָ לַעֲנָה וְהִיא כִּדְבַשׁ בְּפִיו
צְרָרוּהוּ מִנְּעוּרָיו תְּלָאוֹת וְלִבּוֹ הִמְסִיו
בְּנֵי אֲמָתוֹ יְקַנְּאוּ בּוֹ וְיִשְׂטְמוּהוּ בְּנֵי אָחִיו
עַל הַבְּרָכָה אֲשֶׁר בֵּרֲכוֹ אָבִיו
## 
## 
מָה לִבְנֵי הַשּׁוּעָלִים אַחֲרֵי גּוּר אַרְיֵה
כִּי אִם שֶׁבַע נָפַל פִּתְאוֹם יָקוּם וְיִחְיֶה
הֲלֹא מִקֶּדֶם בֵּרְכוֹ צוּר אֶהְיֶה אֲשֶׁר אֶהְיֶה
גַּם בָּרוּךְ יִהְיֶה.
## 
## 
## שרפים יעידון: (889)
שְׂרָפִים יְעִידוּן וְיֹאמְרוּ אֱמֶת
וְיִרְאֵי אֱלֹהִים וְאַנְשֵׁי אֱמֶת
## 
## 
## 
## 
יְקָר דָּר עֲרָבוֹת וְשׁוֹכְנִי סְנֶה
לְשָׁכְנִי בְּקֶרֶב אֱנוֹשׁ מַחֲנֶה
שְׁאַל נָא לְבָבְךָ לְךָ יַעֲנֶה
## 
## 
## 
## 
דְּרֹשׁ נָא וְהֵיטֵב וְהִנֵּה אֱמֶת
לְפוֹעֵל צְדָקוֹת וְדוֹבֵר אֱמֶת
## 
## 
## 
## 
הֲדַר פָּעֳלוֹ שׁוּר בְּעֵין לִבְּךָ
בְּמַרְאֵה שְׁחָקִים וּמִקִּרְבְּךָ
וְתִרְאֶה תְּמוּנַת כְּבוֹד רַבְּךָ
## 
## 
## 
## 
וּמִכָּל חֲסָדִים וּמִכָּל אֱמֶת
לְהוֹדִיעֲךָ קֹשְׁטְ אִמְרֵי אֱמֶת
## 
## 
## 
## 
וְדֶרֶךְ יְסַדְתּוֹ אֱלֹהִים תְּמוֹל
לְיֶלֶד יְעַדְתּוֹ בְּעַבְדוּת וְעֹל
יְבֻשַּׂר בְּיִשְׁעוֹ בְּמַרְאֶה וְקוֹל
## 
## 
## 
## 
שְׁנֵיהֶם בְּחָזוֹן וּבִכְתַב אֱמֶת
אֱלֹהִים רֹאשׁ דְּבָרְךָ אֱמֶת
## 
## 
## 
## 
דְּרֹשׁ עַמְּךָ אֵל וּמִמַּאֲסָר
אֲשֶׁר הֵם כְּבוּלִים בְּכַבְלֵי אֱסַר
וְשַׁלַּח מְחוֹקֵק לְנָגִיד וְשָׂר
## 
## 
## 
## 
לְהָחִישׁ פְּדוּיִים לְעִיר הָאֱמֶת
לְאַרְמוֹן וְלִדְבִיר וְהֵיכַל אֱמֶת
## 
## 
## 
## 
הֲלֹא תֶּחֱזֶה בֵּן קְרָאתוֹ צֹאנְךָ
אֲשֶׁר הֵם פְּזוּרִים בְּעָרֵי מוֹנְךָ
וּמָתַי יְשׁוּבוּן לְחֶזְיוֹנְךָ
## 
## 
וְאָמְנָם יְיָ אֱלֹהִים אֱמֶת
וּדְבַר יְיָ בְּפִיךָ אֱמֶת.
## 
## 
## יזם אגגי: (891)
יָזַם אֲגָגִי לְחַלֵּק שָׁלָל וְחַיִל כָּבֵד
רֵאשִׁית גּוֹיִם עֲמָלֵק וְאַחֲרִיתוֹ עֲדֵי אֹבֵד
## 
## 
## 
## 
הָאוֹיֵב פָּרַח מַטֵּה רִשְׁעוֹ וַיִּגְמֹל
וַיִּגְזֹר עַל יָמִין וַיֹּאכַל עַל הַשְּׂמֹאל
חַי אָנִי נְאֻם יְיָ כִּי גְּמוּלוֹ לְחֵיקוֹ אֶגְמֹל
וְחָמַלְתִּי עֲלֵיכֶם יִרְאֵי שְׁמִי כַּאֲשֶׁר יַחְמוֹל
אִישׁ עַל בְּנוֹ הָעֹבֵד
## 
## 
## 
## 
וּלְשֵׁם קָדְשִׁי הַמְחֻלָּל אֲקַנֵּא
וְתַחַת בָּשְׁתְּכֶם אָשִׁיבָה מִשְׁנֶה
וְזֶרַע עֲמָלֵק מִדּוֹר לְדוֹר אֲעַנֶּה
וַאֲנִי בָּהֶם אֶקָּדֵשׁ וְעַל פְּנֵי
כָּל הָעָם אֶכָּבֵד
## 
## 
## 
## 
דְּרֹשׁ אֶת הָעֶבֶד מִיַּד הַצַּר הַמּוֹשְׁלוֹ
וְהַאֲכִילֵהוּ אֶת כָּל פְּרִי טוּב מַעֲלָלוֹ
וְהַדְלֵק נָא נִין עֲמָלֵק וְהַחֲרֵב אֶת כָּל גְּבוּלוֹ
גָּפְרִית וָמֶלַח שְׂרֵפָה כָל אַרְצוֹ
עַד לֹא תִּזָּרַע וְתֵעָבֵד
## 
## 
## 
## 
הָאֵל יָחֹן צוֹעֲקִים מִמַּעֲמַקִּים
וְאֶת בְּרִיתוֹ בְּרִית שְׁלוֹמִים אִתָּם יָקִים
וּרְחוֹקָיו יַרְחִיק וְאַתֶּם הַדְּבֵקִים
יוֹדֵעַ יְיָ דֶּרֶךְ צַדִּיקִים
וְדֶרֶךְ רְשָׁעִים תֹּאבֵד
## 
## 
גּוֹלֶה אֶגְאַל מִיַּד הַמְּגָאֵל
וְיֵדְעוּ כִּי יֵשׁ אֱלֹהִים לְיִשְׂרָאֵל
וְנִדְחוֹ אֲקַבֵּץ לְבֵית אֵל וְלַאֲרִיאֵל
וּלְעוֹלָם אָנֹכִי אֱהִי לוֹ לְאֵל
וְהוּא יִהְיֶה לִּי עָבֶד. 
## 
## 
## לא אליכם: (893)
לֹא אֲלֵיכֶם שׁוֹמְעֵי שִׁמְעִי הַמִּתְאַבְּלִים עַל נִגְעִי חַיִּים כֻּלְּכֶם הַיּוֹם
שַׁאֲלוּ אִם לֹא שְׁמַעְתֶּם אֲגִידְכֶם אִם לֹא יְדַעְתֶּם שִׂימוּ לְבַבְכֶם מִן הַיּוֹם
נֵדְעָה נִרְדְּפָה אֵיךְ כָּלְתָה הָרָעָה וּבַמֶּה הָיְתָה הַחַטָּאת הַזֹּאת הַיּוֹם
וְהוֹדִיעוּ גּוֹלַת אֲרִיאֵל כִּי שֵׁבֶט מִיִּשְׂרָאֵל נִגְדָּע הַיּוֹם
אֲנִי הָיִיתִי גְּבֶרֶת בִּבְנוֹת גּוֹלָה מְאֻשֶּׁרֶת לִפְנֵי בּוֹא יוֹם
מִיּוֹם גָּלִיתִי גַּרְתִּי עִם שֵׂעִיר וְלֹא חָסַרְתִּי חֶסֶד אֵל כָּל הַיּוֹם
בָּנַי יוֹעֲצֵי אַלּוּפָיו וְעַמִּי שָׁכֵן בֵּין כְּתֵפָיו חֹפֵף עָלָיו כָּל הַיּוֹם
בְּהַדְרַת זְקֵנִים נִכְבַּדְתִּי וְעַל תּוֹרָתִי הִפְקַדְתִּי שֹׁמְרִים כָּל הַיּוֹם
חֶבְרַת חֲכָמִים וְתַלְמִידִים קוֹרְאִים דָּת לִמּוּדִים לְשַׁלְּמִי נְדָרַי יוֹם יוֹם
וְעִמִּי יוֹעֵץ הַמֶּלֶךְ יְרֵא אֱלֹהִים הַהוֹלֵךְ וָאוֹר עַד נְכוֹן הַיּוֹם
וְיַד עֵשָׂו הָיְתָה עִמִּי וּבְלִבּוֹ חוֹרֵשׁ לְדָמִי רַק רַע כָּל הַיּוֹם
וּקְהָלִי מַחֲזִיק בְּחַבְלוֹ וּגְזֵרָה אוֹמֶרֶת לֹא תֵדַע מַה יֵּלֶד יוֹם
חָשְׁבוּ עָלַי מַחְשָׁבָה וּלְיוֹם שַׁבָּת נֶעֱזָבָה וְהָיוּ נְכֹנִים לַיּוֹם
הוּא הַיּוֹם אֲשֶׁר נִתְכְּנוּ וַיֹּאמְרוּ אוֹי נָא לָנוּ כִּי פָנָה הַיּוֹם
עִזְבוּ הַטֶּבַח לְמָחָר וּבַבֹּקֶר לֹא הִתְאֶחָר וְלֹא יוּמַת אִישׁ הַיּוֹם. 
## 
## 
## עריצים כקבר: (894)
*                           הִנָּם
עָרִיצִים כְּקֶבֶר פָּתוּחַ גְּרוֹנָם 
אֲשֶׁר אָמְרוּ בִּלְבָבָם נִינָם
יָהּ גַּלֵּה לַעֲבָדֶיךָ פָּעָלְךָ
## 
## 
## 
## 
יֵרָאֶה הַנֶּחְתָּם הַסָּתוּם
וְיִגָּלֶה הַמּוֹעֵד הֶחָתוּם
וִימַהֵר רֶכֶב יֶשַׁע רָתוּם
לִטְלָאִים אֲשֶׁר רוֹעִים הִשְׁחִיתוּם
וְכִמְעַט קָט הֵמָּה הִצְמִיתוּם 
וְיֵדְעוּ כִּי יְיָ עֲלֵיהֶם מָלָךְ. 
## 
## 
## כרך ד': 
## ציון הלא תשאלי: (913)
צִיּוֹן, הֲלֹא תִשְׁאֲלִי לִשְׁלוֹם אֲסִירַיִךְ,
דּוֹרְשֵׁי שְׁלוֹמֵךְ וְהֵם יֶתֶר עֲדָרָיִךְ?
מִיָּם וּמִזְרָח וּמִצָּפוֹן וְתֵימָן שְׁלוֹם
רָחוֹק וְקָרוֹב שְׂאִי מִכֹּל עֲבָרָיִךְ,
וּשְׁלוֹם אֲסִיר תַּאֲוָה, נוֹתֵן דְּמָעָיו כְּטַל–
חֶרְמוֹן וְנִכְסַף לְרִדְתָּם עַל הֲרָרָיִךְ!
לִבְכּוֹת עֱנוּתֵךְ אֲנִי תַנִּים, וְעֵת אֶחֱלֹם
שִׁיבַת שְׁבוּתֵך – אֲנִי כִנּוֹר לְשִׁירָיִךְ.
לִבִּי לְבֵית-אֵל וְלִפְנִיאֵל מְאֹד יֶהֱמֶה
וּלְמַחֲנַיִם וְכֹל פִּגְעֵי טְהוֹרָיִךְ,
שָׁם הַשְּׁכִינָה שְׁכֵנָה לָךְ, וְהַיּוֹצְרֵךְ
פָּתַח לְמוּל שַׁעֲרֵי שַׁחַק שְׁעָרָיִךְ,
וּכְבוֹד אֲדֹנָי לְבַד הָיָה מְאוֹרֵךְ, וְאֵין
שֶׁמֶשׁ וְסַהַר וְכוֹכָבִים מְאִירָיִךְ.
אֶבְחַר לְנַפְשִׁי לְהִשְׁתַּפֵּךְ בְּמָקוֹם אֲשֶר
רוּחַ אֱלֹהִים שְׁפוּכָה עַל בְּחִירָיִךְ.
אַתְּ בֵּית מְלוּכָה וְאַתְּ כִּסֵּא אֲדֹנָי, וְאֵיךְ
יָשְׁבוּ עֲבָדִים עֲלֵי כִסְאוֹת גְּבִירָיִךְ?
מִי יִתְּנֵנִי מְשׁוֹטֵט בַּמְּקוֹמוֹת אֲשֶׁר
נִגְלוּ אֱלֹהִים לְחוֹזַיִךְ וְצִירָיִךְ!
מִי יַעֲשֶׂה לִי כְנָפַיִם וְאַרְחִיק נְדוֹד,
אָנִיד לְבִתְרֵי לְבָבִי בֵּין בְּתָרָיִךְ!
אֶפֹּל לְאַפַּי עֲלֵי אַרְצֵךְ וְאֶרְצֶה אֲבָ-
נַיִךְ מְאֹד וַאֲחֹנֵן אֶת-עֲפָרָיִךְ,
אַף כִּי בְעָמְדִי עֲלֵי קִבְרוֹת אֲבֹתַי וְאֶשְׁ-
תּוֹמֵם בְּחֶבְרוֹן עֲלֵי מִבְחַר קְבָרָיִךְ!
אֶעְבֹר בְּיַעְרֵךְ וְכַרְמִלֵּךְ וְאֶעְמֹד בְּגִלְ-
עָדֵךְ וְאֶשְׁתּוֹמֲמָה אֶל הַר עֲבָרָיִךְ,
הַר הָעֲבָרִים וְהֹר הָהָר, אֲשֶׁר שָׁם שְׁנֵי
אוֹרִים גְּדוֹלִים מְאִירַיִךְ וּמוֹרָיִךְ.
חַיֵּי נְשָׁמוֹת – אֲוִיר אַרְצֵךְ, וּמִמָּר דְרוֹר
אַבְקַת עֲפָרֵךְ, וְנֹפֶת צוּף – נְהָרָיִךְ!
יִנְעַם לְנַפְשִׁי הֲלֹךְ עָרֹם וְיָחֵף עֲלֵי
חָרְבוֹת שְׁמָמָה אֲשֶׁר הָיוּ דְבִירָיִךְ,
בִּמְקוֹם אֲרוֹנֵךְ אֲשֶׁר נִגְנַז, וּבִמְקוֹם כְּרוּ-
בַיִךְ אֲשֶׁר שָׁכְנוּ חַדְרֵי חֲדָרָיִךְ!
אָגֹז וְאַשְׁלִיךְ פְּאֵר נִזְרִי וְאֶקֹּב זְמָן,
חִלֵּל בְּאֶרֶץ טְמֵאָה אֶת-נְזִירָיִךְ–
אֵיךְ יֶעֱרַב לִי אֲכֹל וּשְׁתוֹת בְּעֵת אֶחֱזֶה,
כִּי יִּסְחֲבוּ הַכְּלָבִים אֶת-כְּפִירָיִךְ?
אוֹ אֵיךְ מְאוֹר יוֹם יְהִי מָתוֹק לְעֵינַי בְּעוֹד
אֶרְאֶה בְּפִי עֹרְבִים פִּגְרֵי נְשָׁרָיִךְ?
כּוֹס הַיְגוֹנִים, לְאַט! הַרְפִּי מְעַט, כִּי כְבָר
מָלְאוּ כְסָלַי וְנַפְשִׁי מַמְּרוֹרָיִךְ.
עֵת אֶזְכְּרָה אָהֳלָה – אֶשְׁתֶּה חֲמָתֵךְ, וְאֶזְ-
כֹּר אָהֳלִיבָה – וְאֶמְצֶה אֶת-שְׁמָרָיִךְ!
צִיּוֹן כְּלִילַת יֳפִי, אַהְבָה וְחֵן תִּקְשְׁרִי
מֵאָז, וּבָךְ נִקְשְׁרוּ נַפְשׁוֹת חֲבֵרָיִךְ–
הֵם הַשְּׂמֵחִים לְשַׁלְוָתֵךְ וְהַכּוֹאֲבִים
עַל שׁוֹמֲמוּתֵךְ וּבוֹכִים עַל שְׁבָרָיִךְ.
מִבּוֹר שְׁבִי שׁוֹאֲפִים נֶגְדֵּךְ וּמִשְׁתַּחֲוִים
אִישׁ מִמְּקוֹמוֹ אֱלֵי נֹכַח שְׁעָרָיִךְ,
עֶדְרֵי הֲמוֹנֵךְ, אֲשֶׁר גָּלוּ וְהִתְפַּזְּרוּ
מֵהַר לְגִבְעָה וְלֹא שָׁכְחוּ גְדֵרָיִךְ,
הַמַּחֲזִיקִים בְּשׁוּלַיִךְ וּמִתְאַמְּצִים
לַעְלוֹת וְלֶאְחֹז בְּסַנְסִנֵּי תְּמָרָיִךְ.
שִׁנְעָר וּפַתְרוֹס הֲיַעַרְכוּךְ בְּגָדְלָם, וְאִם
הֶבְלָם יְדַמּוּ לְתֻמַּיִךְ וְאוּרָיִךְ?
אֶל מִי יְדַמּוּ מְשִׁיחַיִךְ וְאֶל מִי נְבִי-
אַיִךְ וְאֶל מִי לְוִיַּיִךְ וְשָׁרָיִךְ?
יִשְׁנֶה וְיַחְלֹף כְּלִיל כָּל-מַמְלְכוֹת הָאֱלִיל.
חָסְנֵךְ לְעוֹלָם, לְדוֹר וָדוֹר נְזָרָיִךְ.
אִוָּךְ לְמוֹשָׁב אֱלֹהַיִךְ, וְאַשְׁרֵי אֱנוֹשׁ
יִבְחַר יְקָרֵב וְיִשְׁכֹּן בַּחֲצֵרָיִךְ!
אַשְׁרֵי מְחַכֶּה וְיַגִּיעַ וְיִרְאֶה עֲלוֹת
אוֹרֵךְ וְיִבָּקְעוּ עָלָיו שְׁחָרָיִךְ,
לִרְאוֹת בְּטוֹבַת בְּחִירַיִךְ וְלַעְלֹז בְּשִׂמְ-
חָתֵךְ בְּשׁוּבֵךְ אֱלֵי קַדְמַת נְעוּרָיִךְ!
## 
## 
## לבי במזרח: (918)
לִבִּי בְמִזְרָח וְאָנֹכִי בְּסוֹף מַעֲרָב
אֵיךְ אֶטְעֲמָה אֵת אֲשֶׁר אֹכַל וְאֵיךְ יֶעֱרַב
אֵיכָה אֲשַׁלֵּם נְדָרַי וֶאֱסָרַי בְּעוֹד
צִיּוֹן בְּחֶבֶל אֱדוֹם וַאְנִי בְּכֶבֶל עֲרָב
יֵקַל בְּעֵינַי עֲזֹב כָּל־טוּב סְפָרַד כְּמוֹ
יֵקַר בְּעֵינַי רְאוֹת עַפְרוֹת דְּבִיר נֶחֱרָב
## 
## 
## יפה נוף: (919)
יְפֵה נוֹף מְשׂוֹשׂ תֵּבֵל / קִרְיָה לְמֶלֶךְ רָב
לָךְ נִכְסְפָה נַפְשִׁי / מִפַּאֲתֵי מַעְרָב
הֲמוֹן רַחֲמַי נִכְמָר / כִּי אֶזְכְּרָה קֶדֶם
כְּבוֹדֵךְ אֲשֶׁר גָּלָה /וְנָוֵךְ אֲשֶׁר חָרָב
וּמִי יִתְּנֵנִי עַל־ / כַּנְפֵי נְשָׁרִים עַד
אֲרַוֶּה בְדִמְעָתִי / עֲפָרֵךְ וְיִתְעָרָב
דְּרַשְׁתִּיךְ וְאִם מַלְכֵּךְ / אֵין בָּךְ וְאִם בִּמְקוֹם
צֳרִי גִלְעֲדֵךְ נָחָשׁ / שָׂרָף וְגַם עַקְרָב
הֲלֹא אֶת־אֲבָנַיִךְ / אֲחוֹנֵן וְאֶשָּׁקֵם
וְטַעַם רְגָבַיִךְ / לְפִי מִדְּבַשׁ יֶעְרָב
## 
## 
## שלום לך הר העברים: (920)
שָׁלוֹם לְךָ, הַר הָעֲבָרִים, / שָׁלוֹם לְךָ מִכָּל‑עֲבָרִים!
בָּךְ נֶאֱסַף מִבְחַר אֱנוֹשׁ / וַיְהִי בְךָ מִבְחַר קְבָרִים.
אִם לֹא יְדַעְתָּהוּ, שְׁאַל / יַם‑סוּף אֲשֶׁר נִגְזַר גְּזָרִים,
וּשְׁאַל סְנֶה וּשְׁאַל לְהַר / סִינַי – יְשִׁיבוּךָ אֲמָרִים:
“הַנֶּאֱמָן עַל מַלְאֲכוּת / הָאֵל, וְהוּא לֹא אִישׁ דְּבָרִים.”
אִם הָאֱלֹהִים עוֹזְרִי – / עָלַי לְשַׁחֶרְךָ נְדָרִים.
## 
## 
## אחלי יכונו: (921)
אַחְלַי יִכֹּנוּ לְפָנֵי אֵל אֲרָחָי
כִּי יֵצְרוּ עָלַי מַעֲרָבַי וּמִזְרָחָי
לִרְאוֹת מְקוֹם נְבִיאַי וּמְקוֹם כִּסְאוֹת מְשִׁיחָי
צָמְאָה נַפְשִׁי לֵאֶלֹהִים לְאֵל חָי
## 
## 
אֶל גִּבְעַת הַלְּבוֹנָה מְגַמָּתִי נְכוֹנָה
לָלֶכֶת צִיּוֹנָה מִי יִתֵּן מִמְּעוֹנָה
לִּי אֵבֶר כַּיּוֹנָה אָעוּפָה וְאֶשְׁכֹּנָה
אֵלֶךְ לִי אֶל הַר הַמּוֹר וְאֶל גִּבְעַת הַלְּבוֹנָה
## 
## 
אֶשָּׂא עֵינַי לִמְרוֹמֵי גְּבֹהִים
מֵאַיִן יוֹפִיעוּ עָלַי גַּלְגַּלֵּי נְגוֹהִים
לִקְרַאת מַלְכִּי אָרִיד וְאָהִים
מָתַי אָבוֹא וְאֵרָאֶה פְּנֵי אֱלֹהִים. 
## 
## 
## דבריך במור: (922)
דְּבָרֶיךָ בְּמוֹר עוֹבֵר רְקוּחִים
וּמִצּוּר הַרֲרֵי הַמּוֹר לְקוּחִים,
וְלָךְ וּלְבֵית אֲבוֹתֶיךָ חֲמוּדוֹת
אֲשֶׁר יִלְאוּ לְהַשִּׂיגָם שְׁבָחִים.
פְּגַשְׁתַּנִי בְּמִדְבָּרִים עֲרֵבִים –
בְּתוֹכָם אוֹרְבִים נוֹשְׂאֵי שְׁלָחִים,
דְּבָרִים אַָרְבוּ תוֹכָם דְּבוֹרִים
וְתוֹךְ יַעְרַת דְּבַשׁ קוֹצִים כְּסוּחִים.
וְאִם כִּי לֹא שְׁלוֹם שָׁלֵם יְבֻקַּשׁ
בְּעוֹדָהּ מָלְאָה עִוְרִים וּפִסְחִים –
לְמַעַן בֵּית אֱלֹהֵינוּ נְבַקֵּשׁ
שְׁלוֹמָהּ, אוֹ בְּעַד רֵעִים וְאַחִים.
וְאִם כֶּן הוּא כְּדִבְרֵיכֶם, רְאוּ חֵטְא
עֲלֵי כָל כֹּרְעִים נֶגְדָּהּ וְשָׁחִים,
וְחֵטְא הוֹרִים שְׁכָנוּהָ כְּגֵרִים
וְקָנוּ שָׁם לְמֵתֵיהֶם צְרִיחִים,
וְתֹהוּ מַעֲשֵׂה אָבוֹת חֲנוּטִים
וּפִגְרֵיהֶם אֱלֵי אַרְצָהּ שְׁלוּחִים.
וְהָיוּ בַעֲבוּרָהּ נֶאֱנָחִים –
וְהָאָרֶץ מְלֵאָה נֶאֱלָחִים,
וְלָרִיק מִזְבְּחוֹת אָבוֹת בְּנוּיִים,
וְלַשָּׁוְא קָרְבוּ שָׁם הַזְּבָחִים!
הֲטוֹב שֶׁיִּהְיוּ מֵתִים זְכוּרִים,
וְהָאָרוֹן וְהַלּוּחוֹת שְׁכוּחִים?
נְשַׁחֵר אֶת-מְקוֹם שַׁחַת וְרִמָּה,
וְנִטּשׁ אֶת מְקוֹר חַיֵּי נְצָחִים?
הֲלָנוּ נַחֲלָה רַק מִקְדְּשֵׁי אֵל –
וְאֵיךְ נִהְיֶה לְהַר קָדְשׁוֹ שְׁכֵחִים!
הֲיֵשׁ לָנוּ בְּמִזְרָח אוֹ בְּמַעְרָב
מְקוֹם תִּקְוָה, נְהִי עָלָיו בְּטוּחִים –
אֲבָל אֶרֶץ אֲשֶׁר מָלְאָה שְׁעָרִים
לְנֶגְדָּם שַׁעֲרֵי שַׁחַק פְּתוּחִים,
כְּהַר סִינַי וְהַכַּרְמֶל וּבֵית אֵל,
וּבָתֵּי הַנְּבִיאִים הַשְּׁלוּחִים,
וְכִסְאוֹת כֹּהֲנֵי כִסֵּא אֲדֹנָי,
וְכִסְאוֹת הַמְּלָכִים הַמְּשֻׁחִים?
וְלָנוּ גַּם לְבָנֵינוּ יְעָדָהּ,
וְאִם צִיִּים שְׁכָנוּהָ וְאוֹחִים –
הֲלֹא כֵן נִתְּנָה קֶדֶם לְאָבוֹת,
וְכֻלָּהּ נַחֲלַת קוֹצִים וְחוֹחִים,
וְהֵם מִתְהַלְּכִים אָרְכָּהּ וְרָחְבָּהּ
כְּמִתְהַלֵּךְ בְּפַרְדֵּס בֵּין צְמָחִים,
וְהֵם גֵּרִים וְתוֹשָׁבִים – וְדֹרְשִׁים
מְקוֹם קֶבֶר וּמָלוֹן שָׁם כְּאֹרְחִים,
וְשָׁם הִתְהַלְּכוּ לִפְנֵי אֲדֹנָי
וְלָמְדוּ הַשְּׁבִילִים הַנְּכֹחִים.
וְאָמְרוּ כִּי רְפָאִים שָׁם יְקוּמוּן
וְיֵצְאוּ שֹׁכְבִים תַּחַת בְּרִיחִים,
וְכִי שָׁם תַּעֲלֹזְנָה הַגְּוִיּוֹת,
וְתָשֹׁבְנָה נְפָשׁוֹת לַמְּנוּחִים!
רְאֵה נָא גַם רְאֵה, דּוֹדִי, וְהָבֵן
וְסוּר מִמּוֹקְשִׁים צִנִּים וּפַחִים,
וְאַל תַּשִּׁיאֲךָ חָכְמָה יְוָנִית
אֲשֶׁר אֵין לָהּ פְּרִי כִּי אִם פְּרָחִים
וּפִרְיָהּ – כִּי אֲדָמָה לֹא רְקוּעָה
וְכִי לֹא אָהֳלֵי שַׁחַק מְתוּחִים,
וְאֵין רֵאשִׁית לְכָל מַעְשֵׂה בְרֵאשִׁית
וְאֵין אַחֲרִית לְחִדּוּשׁ הַיְרָחִים.
שְׁמַע דִּבְרֵי נְבוֹנֶיהָ נְבֻכִים,
בְּנוּיִים עַל יְסוֹד תֹּהוּ וְטִיחִים,
וְתָשׁוּב לָךְ בְּלֵב רֵיקָם וְנָעוּר
וּפֶה מָלֵא בְּרֹב שִׂיגִים וְשִׂיחִים –
וְלָמָּה זֶּה אֲבַקֶּשׁ לִי אֳרָחוֹת
עֲקַלְקַלּוֹת, וְאֶעְזֹב אֵם אֳרָחִים?
## 
## 
## התרדוף נערות: (927)
הֲתִרְדֹּף נַעֲרוּת אַחַר חֲמִשִּׁים -
וְיָמֶיךָ לְהִתְעוֹפֵף חֲמֻשִׁים?
וְתִבְרַח מֵעֲבֹדַת הָאֱלֹהִים
וְתִכְסֹף אֶל עֲבֹדַת הָאֲנָשִׁים,
וְתִדְרֹשׁ אֶת פְּנֵי רַבִּים - וְתִטֹּשׁ
פְּנֵי אֶחָד לְכָל חֵפֶץ דְּרוּשִׁים,
וְתֵעָצֵל לְהִצְטַיֵּד לְדַרְכָּךְ
וְתִמְכֹּר חֶלְקְךָ בִנְזִיד עֲדָשִׁים?
הֲלֹא אָמְרָה לְךָ עוֹד נַפְשְׁךָ “הוֹן”
וְתַאֲוָתָהּ תְּבַכֵּר לֶחֳדָשִׁים?
נְטֵה מֵעַל עֲצָתָהּ אֶל עֲצַת אֵל
וְסוּר מֵעַל חֲמֵשֶׁת הָרְגָשִׁים,
וְהִתְרַצֵּה לְיוֹצֶרְךָ בְּיֶתֶר
יְמוֹתֶיךָ אֲשֶׁר אָצִים וְחָשִׁים,
וְאַל תִּדְרֹשׁ בְּלֵב וָלֵב רְצוֹנוֹ
וְאַל תֵּלֵךְ לְךָ לִקְרַאת נְחָשִׁים.
הֱיֵה לַעְשׂוֹת רְצוֹנוֹ עַז כְּנָמֵר
וְקַל כִּצְבִי וְגִבּוֹר כַּלְּיָשִׁים,
וְאַל יִמּוֹט בְּלֵב יַמִּים לְבָבָךְ
וְהָרִים תֶּחֱזֶה מָטִים וּמָשִׁים,
וּמַלָּחִים יְדֵיהֶם כַּמְּלָחִים
וְחַכְמֵי הַחֲרָשִׁים מַחֲרִישִׁים,
שְׂמֵחִים הוֹלְכִים נֹכַח פְּנֵיהֶם -
וְשָׁבִים אֶל אֲחוֹרֵיהֶם וּבוֹשִׁים,
וְאֻקְיָנוֹס לְפָנֶיךָ לְמָנוֹס,
וְאֵין מִבְרָח לְךָ כִּי אִם יְקוּשִׁים!
וְיָמוּטוּ וְיָנוּטוּ קְלָעִים
וְיָנוּעוּ וְיָזוּעוּ קְרָשִׁים,
וְיַד רוּחַ מְצַחֶקֶת בְּמַיִם
כְּנוֹשְׁאֵי הָעֳמָרִים בַּדְּיָשִׁים,
וּפַעַם תַּעֲשֶׁה מֵהֶם גְּרָנוֹת
וּפַעַם תַּעֲשֶׁה מֵהֶם גְּדִישִׁים,
בְּעֵת הִתְגַּבְּרָם דָּמוּ אֲרָיוֹת,
וְעֵת הֵחָלְשָׁם דָּמוּ נְחָשִׁים,
וְרִאשׁוֹנִים דְּלָקוּם אַחֲרוֹנִים
כְּצִפְעוֹנִים וְאֵין לָהֶם לְחָשִׁים.
וְצִי אַדִּיר כְּקָט יִפֹּל בְּאַדִּיר,
וְהַתֹּרֶן וְהַנֵּס נֶחֱלָשִׁים,
וְהַתֵּבָה וְקִנֶּיהָ נְבֻכִים
כְּתַחְתִּיִם שְׁנִיִם כַּשְּׁלִישִׁיִם,
וּמֹשְׁכֵי הַחֲבָלִים – בַּחֲבָלִים,
וְנָשִׁים וַאֲנָשִׁים – נֶאֱנָשִׁים,
וְרוּחַ חֻבְּלָה מֵחֹבְלֵיהֶם,
וְקָצוּ הַגְּוִיּוֹת בַּנְּפָשִׁים.
וְאֵין יִתְרוֹן לְחֹזֶק הַתְּרָנִים,
וְאֵין חֶמְדָּה לְתַחְבּוּלַת יְשִׁישִׁים,
וְנֶחֶשְׁבוּ לְקַשׁ תָּרְנֵי אֲרָזִים,
וְנֶהֶפְכוּ לְקָנִים הַבְּרוֹשִׁים
וְנֵטֶל חוֹל בְּגַב הַיָּם כְּתֶבֶן,
וּבַרְזִלֵּי אֲדָנִים כַּחֲשָׁשִׁים,
וְעָם יִתְפַּלֲלוּ כָל אִישׁ לְקָדְשוֹ –
וְאַתְּ פּוֹנֶה לְקֹדֶשׁ הַקֳּדָשִׁים,
וְתִזְכֹּר מִפְלְאוֹת יַם-סוּף וְיַרְדֵּן,
אֲשֶׁר עַל כָּל-לְבָבוֹת הֵם חֲרוּשִׁים,
תְּשַׁבֵּחַ לְמַשְׁבִּיחַ שְׁאוֹן יָם,
בְּעֵת שֶׁיִּגְרְשׁוּ מֵימָיו רְפָשִׁים
וְתִזְכָּר-לוֹ זְכוֹת לִבּוֹת טְמֵאִים –
וְיִזְכָּר-לָךְ זְכוּת אָבוֹת קְדוֹשִׁים!
יְחַדֵּשׁ נוֹרְאוֹתָיו כִּי תְחַדֵּשׁ
לְפָנָיו שִׁיר מְחוֹל מַחְלִים וּמוּשִׁים,
וְיָשִׁיב הַנְּשָׁמוֹת לִפְגָרִים,
וְיִחְיוּ הָעֲצָמִים הַיְבֵשִׁים
וְרֶגַע יִשְׁתְּקוּ גַלִּים וְיִדְמוּ
עֲדָרִים עַל פְּנֵי אֶרֶץ נְטוּשִׁים,
וְהַלַּיִל – כְּבוֹא שֶׁמֶשׁ בְּמַעְלוֹת
צְבָא מָרוֹם וְעָלָיו שַׁר חֲמִשִּׁים –
כְּכוּשִׁית מִשְׁבְּצוֹת זָהָב לְבוּשָׁהּ,
וְכִתְכֵלֶת בְּמִלֻּאַת גְּבִישִׁים.
וְכוֹכָבִים בְּלֵב הַיָּם נְבוּכִים
כְּגֵרִים מִמְּעוֹנֵיהֶם גְּרוּשִׁים,
וְכִדְמוּתָם בְּצַלְמָם יַעֲשׁוּ אוֹר
בְּלֵב הַיָּם כְּלֶהָבוֹת וְאִשִּׁים
פְּנֵי מַיִם וְשָׁמַיִם עֲדָיִים
עֲלֵי לַיִל מְטֹהָרִים לְטוּשִׁים,
וְיָם דּוֹמֶה לְרָקִיעַ בְּעֵינוֹ,
שְנֵיהֶם אָז שְׁנֵי יַמִּים חֲבוּשִׁים –
וּבֵינוֹתָם לְבָבִי יָם שְׁלִישִׁי,
בְּשׂוֹא גַלֵּי שְׁבָחַי הַחֲדָשִׁים!
## היוכלו פגרים: (932)
הֲיוּכְלוּ פְגָרִים הֱיוֹתָם חֲדָרִים
לְלִבּוֹת קְשׁוּרִים בְּכַנְפֵי נְשָׁרִים
לְאִישׁ קָץ בְּחַיָּיו וְכָל מַאֲוַיָּיו
לְגוֹלֵל לְחָיָיו בְּמִבְחַר עֲפָרִים
וּפָחַד וְחָרַד וְדִמְעוֹ בְּמוֹרָד
לְהַשְׁלִיךְ סְפָרַד וְלָתוּר עֲבָרִים
וְלִרְכֹּב אֳנִיּוֹת וְלִדְרֹךְ בְּצִיּוֹת
מְעוֹנוֹת אֲרָיוֹת וְהַרְרֵי נְמֵרִים
וְגָעַר בְּדוֹדִים וּבָחַר נְדוֹדִים
וְנִטַשׁ חֲדָרִים וְשָׁכַן חֲרֵרִים
וּמָצְאוּ בְעֵינָיו זְאֵבֵי יְעָרִים
כְּחֵן הַבְּתוּלוֹת בְּעֵינֵי נְעָרִים
וְחָשַׁב יְעֵנִים לְשָׁרִים וְנוֹגְנִים
וְשַׁאְגַת כְּפִירִים שְרִיקוֹת עֲדָרִים
וְשָׂם שַׁעֲשׁוּעָיו בְּמוֹקְדֵי צְלָעָיו
וּפַלְגי דְמָעָיו כְּפַלְגֵי יְאוֹרִים
וְיַעַל גְּבָעוֹת וְיֵרֵד בְּקָעוֹת
לְהָקִים שְבוּעוֹת וְשָׁלֵּם נְדָרִים
וְיִסַּע וְיִצְעַן וְיַעְבֹר בְּצֹעַן
לְאֶרֶץ כְּנַעַן לְמִבְחַר הֲרָרִים
וְתוֹכְחוֹת מְרִיבָיו חֲלִיפוֹת סְבִיבָיו
וְיִשְמַע וְיַחְרִישׁ כְּלֹא אִישׁ דְבָרִים
וְכַמָּה יְרִיבֵם וְכַמָּה יְשִׁיבֵם
וְמַה יַּעֲצִיבֵם וְהֵמָּה שְׁכוּרִים
וְאֵיךְ אִשְׁרוּהוּ בּעַבְדוּת מְלָכִים
אֲשֶׁר הִיא בְעֵינָיו עֲבֹדַת אֲשֵׁרִים
הֲטוֹב כִּי יְאֻשַּׁר אֱנוֹשׁ תָּם וְיָשָׁר
כְּצִפּוֹר מְקֻשָּׁר בְּיַד הַצְּעִירִים
בְּעַבדוּת פְּלִשְׁתִּים וְהַגְרִים וְחִתִּים
וְלִבּוֹ מְפַתִּים אֱלֹהִים אֲחֵרִים
לְבַקֵּשׁ רְצוֹנָם וְלַעְזוֹב רְצוֹן אֵל
וְלִבְגֹד בְּיוֹצֵר וְלַעְבֹד יְצוּרִים
פּנֵי הַשְּׁחָרִים בְּעֵינָיו שְׁחוֹרִים
וְכוֹס מַמְתַקִּים בְּפִיו מַמְּרוֹרִים
מְיֻגָע וְעָמֵל וְלָחוּץ וְאָמֵל
וְנִכְסָף לְכַרְמֶל וְקִרְיַת יְעָרִים
לְבַקֵּשׁ סְלִיחוֹת בְּקִבְרֵי מְנוּחוֹת
לְאָרוֹן וְלוּחוֹת אֲשֶׁר שָׁם קְבוּרִים
אֲצַפֶּה לְעָבְרָם וְאֶעְטֹף בְּקִבְרָם
וְעֵינַי לְשִׁבְרָם יְפִיצוּן נְהָרִים
וְכָל רַעֲיוֹנַי חֲרֵדִים לְסִינָי
וְלִבִּי וְעֵינַי לְהַר הָעֲבָרִים
וְאֵיךְ לֹא אֲבַכֶּה וְדֶמַע אֲפַכֶּה
וּמִשָּׁם אֲחַכֶּה תְּחִיַּת פְּגָרִים
וְשָׁם הַכְּרוּבִים וְלוּחוֹת כְּתוּבִים
בְּעַד הָרְגָבִים וּבִמְקוֹם סְתָרִים
מְקוֹם הַפְּלָאוֹת וְעֵין הַנְּבוּאוֹת
וּבִכְבוֹד צְבָאוֹת פְּנֵיהֶם מאִירִים
עֲפָרוֹ אֲחוֹנֵן ואֶצְלוֹ אֲקַנֵּן
וְעָלָיו אֲקֹנֵן כְּעַל הַקְּבָרִים
וְסוֹף מַחְשְׁבוֹתַי הֱיוֹת מִשְׁכְּבוֹתַי
בְּקִבְרוֹת אֲבוֹתַי וּבִרְשׁוּת טְהוֹרִים
עֲלִּי הַסְּפִינָה וְדִרְשִׁי מְדִינָה
אֲשֶׁר לַשְּׁכִינָה בְּתוֹכָהּ חֲדָרִים
וְחוּשִׁי בְעוּפֵךְ וְיַד אֵל תְּנִיפֵךְ
וְקִשְׁרִי כְנָפֵךְ בְּכַנְפֵי שְׁחָרִים
לְנָדִים וְנָעִים בְּרוּחַ קְלָעִים
וְלִבּוֹת קְרוּעִים לְאֶלֶף גְּזָרִים
וְיָרֵא אֲנִי מֵעֲוֹנוֹת נְעוּרִים
אֲשֶׁר הֵם בְּסִפְרֵי אלֹהַי ספוּרִים
וְאַף כִּי עֲוֹנוֹת יְמֵי הַזְּקוּנוֹת
חֲלִיפוֹת וּמִתְחַדְּשׁוֹת לַבְּקָרִים
וְאֵין לִי תְשׁוּבָה בְּעַד הַמְּשׁוּבָה
וְאָנָה אֲנִי בָּא בְּבֵין הַמְּצָרִים
אֲסַכֵּן בְּעַצְמִי וְאֶשְׁכַּח אֲשָׁמִי
וְנַפְשִׁי וְדָמִי בְּיַד חֵטְא מְסוּרִים
אֲבָל יֵשׁ בְּטֹחַ בְּמַרְבֶּה סְלֹחַ
וְחַיִל וְכֹחַ לְמוֹצִיא אֲסִירִים
וְאִם דָּן וְנִפְרַע וְיוֹסִיף וְיִגְרָע
עֲלֵי טוֹב וְעַל רָע שְׁפָטָיו יְשָׁרִים.
## 
## 
## יום נכספה: (936)
יוֹם נִכְסְפָה נַפְשִׁי לְבֵית הַוָּעַד
וַיֹּאחֲזֵנִי לַנְּדוּדִים רָעַד,
סִבֵּב גְּדָל עֵצָה עֲלִילֹות לַנְּדֹד
וָאֶמְצְאָה בִשְׁמוֹ בְּלִבִּי סָעַד.
עַל-כֵּן אֲנִי מִשְׁתַּחֲוֶה אֵלָיו בְּכָל
מַסָּע, וְאוֹדֶנּוּ עֲלֵי כָל-צָעַד.
## 
## 
## הציקתני תשוקתי: (937)
  הֱצִיקַתְנִי תְשׁוּקָתִי לְאֵל חָי
לְשַׁחֵר אֶת מְקוֹם כִּסְאוֹת מְשִׁיחָי
עֲדֵי כִּי לֹא נְטָשְׁתְנִי לְנַשֵּׁק
בְּנֵי בֵיתִי וְאֶת-רֵעַי וְאֶחָי
וְלֹא אֶבְכֶּה עֲלֵי פַרְדֵּס נְטַעְתִּיו
וְהִשְׁקִיתִיו וְהִצְלִיחוּ צְמָחָי
וְלֹא אֶזְכֹּר יְהוּדָה וַעְזַרְאֵל
שְׁנֵי פִרְחֵי יְקָר מִבְחַר פְּרָחָי
וְאֶת יִצְחָק אֲשֶׁר כַּבֵּן חֲשַׁבְתִּיו
יְבוּל שִׁמְשִׁי וְטוּב גֶּרֶשׁ יְרָחָי
וְכִמְעַט אֶשְׁכְּחָה בֵּית הַתְּפִלָּה
אֲשֶׁר הָיוּ בְמִדְרָשָׁיו מְנוּחָי
וְאֶשְׁכַּח תַּעֲנוּגֵי שַׁבְּתֹתַי
וְהַדְרַת מוֹעֲדַי וּכְבוֹד פְּסָחָי
וְאֶתֵּן אֶת כְּבוֹדִי לַאֲחֵרִים
וְאֶעְזֹב לַפְּסִילִים אֶת שְׁבָחָי
הֲמִירֹתִי בְּצֵל שִׂיחִים חֲדָרַי
וּבִמְשׂוּכַת סְבַךְ חֹסֶן בְּרִיחָי
וְנַפְשִׁי שָׂבְעָה רָאשֵׁי בְּשָׂמִים
וְרֵיחַ נַעֲצוּץ שַׂמְתִּי רְקָחָי
וְחַדַלְתִּי הֲלוֹךְ עַל כַּף וְעַל אַף
וְנָתַתִּי בְּלֵב יַמִּים אֳרָחָי
עֲדֵי אֶמְצָא הֲדוֹם רַגְלֵי אֱלֹהָי
וְשָׁמָּה אֶשְׁפְּכָה נַפְשִׁי וְשִׂיחָי
וְאֶסְתּוֹפֵף בְּהַר קָדְשׁוֹ, וְאַקְבִּיל
לְפִתְחֵי שַׁעֲרֵי שַׁחַק פְּתָחָי
וְאַפְרִיחַ בְּמֵי יַרְדֵּן נְרָדָי
וְאַשְׁלִיחַ בְּשִׁלֹחַ שְׁלָחָי
אֲדֹנָי לִּי וְאֵיךְ אִירָא וְאֶפְחַד
וּמַלְאַךְ רַחֲמָיו נֹשֵׂא שְׁלָחָי
אֲהַלֵּל אֶת שְׁמוֹ מִדֵּי חֲיוֹתִי
וְאוֹדֶנּוּ עֲדֵי נֶצַח נְצָחָי.
## 
## 
## לך נפשי: (939)
לְךָ נַפְשִׁי בְּטוּחָה אוֹ חֲרֵדָה,
לְךָ מִשְׁתַּחֲוָה תָמִיד וּמוֹדָה!
בְּךָ אֶשְׂמַח בְּיוֹם אָנַע וְאָנוּד,
וְלָךְ אוֹדֶה בְּכָל נִיעָה וְנִידָה –
וּבִפְרֹשׂ הַסְּפִינָה לַעֲבֹר בִּי
כְּנָפַיִם כְּכַנְפֵי הַחֲסִידָה,
וְעֵת תֵּהֹם תְּהוֹם תַּחְתַּי וְתִנְהֹם
כְּאִלּוּ מִקְּרָבַי הִיא לְמֵדָה,
וְתַרְתִּיחַ כְּסִיר אֶת הַמְּצוּלָה
וְיָם תָּשִׂים כְּמֶרְקָחָה יְקוּדָה,
וְצִים כִּתִּים בְּבוֹאָם יָם פְּלִשְׁתִּים
וְהַחִתִּים נְחִתִּים בַּמְּצוּדָה,
וְהַחַיּוֹת בְּהָדְפָם לָאֳנִיּוֹת,
וְתַנִּינִים מְצַפִּים לַסְּעוּדָה,
וְעֵת צָרָה כְּמַכְבִּירָה וּבָנִים
עֲדֵי מַשְׁבֵּר אֵין כֹּחַ לְלֵדָה!
וְאִלּוּ אֶחֱסַר מַאֲכָל וּמִשְׁתֶּה –
נְעִים שִׁמְךָ בְּפִי אָשִׂים לְצֵידָה.
וְלֹא אֶדְאַג עֲלֵי קִנְיָן וּבִנְיָן
וְלֹא עַל הוֹן וְלֹא עַל כָּל אֲבֵדָה –
עֲדֵי כִי אֶטְּשָׁה יוֹצֵאת חֲלָצַי,
אֲחוֹת נַפְשִׁי וְהִיא לִי רַק יְחִידָה.
וְאֶשְׁכַּח אֶת בְּנָהּ פִלַּח כְּבֵדִי,
וְאֵין לִי בִּלְעֲדֵי זִכְרוֹ לְחִידָה,
פְּרִי מֵעַי וְיֶלֶד שַׁעֲשׁוּעַי –
וְאֵיךְ יִשְׁכַּח יְהוּדָה אֶת-יְהוּדָה?
וְנָקַל זֹאת לְנֶגֶד אַהֲבָתְךָ,
עֲדֵי אָבֹא שְׁעָרֶיךָ בְּתוֹדָה,
וְאָגוּר שָׁם וְאֶחְשֹׁב אֶת-לְבָבִי
עֲלֵי מִזְבַּחֲךָ עוֹלָה עֲקוּדָה,
וְאֶתֵּן אֶת קְבוּרָתִי בְּאַרְצָךְ,
לְמַעַן תִּהְיֶה לִי שָׁם לְעֵדָה
## 
## 
## קראו עלי: (941)
קִרְאוּ עֲלֵי בָנוֹת וּמִשְׁפָּחוֹת
שָׁלוֹם, וְעַל אַחִים וְעַל אֲחוֹת
מֵאֵת אֲסִיר תִּקְוָה אֲשֶׁר נִקְנַה
לַיָּם, וְשָׂם רוּחוֹ בְּיַד רוּחוֹת
דָּחוּי בְּיַד מַעְרָב לְיַד מִזְרָח
זֶה יַעֲבוֹר לַנְחוֹת וְזֶה לִדְחוֹת
בֵּינוֹ וּבֵין מָוֶת כְפֶשַׂע, אַךְ
בֵּינוֹ וּבֵינָיו מַעֲבֵה לוּחוֹת
קָבוּר בְּחַיָּיו בַּאֲרוֹן עֵץ, לֹא
קַרְקָע וְלֹא אַרְבַּע וְלֹא פָחוֹת
יוֹשֵׁב וְאֵין לַעֲמֹד עֲלֵי רַגְלָיו
שׁוֹכֵב וְאֵין רַגְלָיו מְשֻׁלָּחוֹת
חוֹלֶה וַיִירָא מִפְּנֵי גוֹיִם
גַּם מִפְּנֵי לִסְטִים וּמֵרוּחוֹת
חֹבֵל וּמַלָּח כָּל בְּנֵי פִרְחָח
הֵם הַסְּגָנִים שָׁם וְהַפַּחוֹת
לֹא לַחֲכָמִים שֵׁם וְגַם לֹא חֵן
לַיּוֹדְעִים, רַק יוֹדְעִים לִשְׁחוֹ
יִתְעַצְּבוּ רֶגַע לְזֹאת פָּנַי
אֵיךְ יַעֲלֹז הַלֵּב וְהַטּוּחוֹת
עַד אֶשְׁפְּכָה נַפְשִׁי בְּחֵיק הָאֵל
נֹכַח מְקוֹם אָרוֹן וּמִזְבָּחוֹת
אֶגְמֹל לְאֵל גּוֹמֵל לְחַיָּבִים
טוֹבוֹת, בּטוּב שִׁירוֹת וְתִשְבָּחוֹת.
## 
## 
## זה רוחך: (942)
זֶה רוּחֲךָ צַד מַעֲרָב רָקוּחַ
הַנֵּרְדְּ בִּכְנָפָיו וְהַתַּפּוּחַ
מֵאוֹצְרוֹת הָרֹכְלִים מוֹצָאֲךָ
כִּי אֵינְךָ מֵאוֹצְרוֹת הָרוּחַ
כַּנְפֵי דְּרוֹר תָּנִיף וְתִקְרָא לִי דְרוֹר
וּכְמָר-דְּרוֹר מִן הַצְּרוֹר לָקוּחַ
מַה-נִּכְסְפוּ לָךְ עָם אֲשֶׁר בִּגְלָלְךָ
רָכְבוּ בְגַב יָם עֲלֵי גַּב-לוּחַ
אַל נָא תְרַפֶּה יָדְךָ מִן הָאֳנִי
כִּי יַחֲנֶה הַיּוֹם וְכִי יָפוּחַ
וּרְקַע תְּהוֹם וּקְרַע לְבַב יַמִּים, וְגַע
אֶל הַרְרֵי קֹדֶשׁ וְשָׁם תָּנוּחַ
וּגְעַר בְּקָדִים הַמְסָעֵר יָם עֲדֵי
יָשִׂים לְבַב הַיָּם כְּסִיר נָפוּחַ
מַה יַעֲשֶׂה אָסוּר בְּיַד הַצּוּר אֲשֶׁר
פַּעַם יְהִי עָצוּר וְעֵת שָׁלוּחַ
אַךְ סוֹד שְׁאֵלָתִי בְּיַד מָרוֹם, וְהוּא
יוֹצֵר מְרוֹם הָרִים וּבוֹרֵא רוּחַ.
## 
## 
## אלהי אל: (943)
אֱלֹהַי אַל-תְּשַׁבֵּר מִשְׁבְּרֵי יָם
וְאַל-תֹּאמַר לְצוּלַת יָם חֳרָבִי
עֲדֵי אוֹדֶה חֲסָדֶיךָ וְאוֹדֶה
לְגַלֵּי יָם וְרוּחַ מַעֲרָבִי
יְקָרֵבוּ מְקוֹם עֹל אַהֲבָתְךָ
וּמֵעָלַי יְסִירוּן עֹל עֲרָבִי
וְאֵיךְ לֹא יִתְּמוּ לִי מִשְׁאֲלוֹתַי
וּבָךְ אֶבְטַח וְאַתָּה הוּא עֲרָבִי
## 
## 
## אצעק בלב: (944)
אֶצְעַק בְּלֵב נָמֵס וּפִיק בִּרְכַּיִם
לָאֵל, וְחַלְחָלָה בְּכָל מָתְנָיִם
יוֹם תֹּפְשֵׂי מָשׁוֹט תְּמֵהִים לַתְּהוֹם
גַּם חֹבְלִים לֹא יִמְצְאוּ יָדָיִם
אֵיךְ לֹא אֱהִי כֵּן וַאֲנִי עַל גָּב אֳנִי
תָּלוּי בְּבֵין מַיִם וּבֵין שָׁמַיִם
אָחוֹג וְאָנוּעַ וְנָקַל זֹאת עֲדֵי
אָחֹג בְּתוֹכֵכִי יְרוּשָׁלַיִם.
## 
## 
## אומר בלב: (945)
   אֹמַר בְּלֵב יַמִּים לְלֵב רַגָּז
חָרֵד מְאֹד כִּי נָשְׂאוּ דָכְיָם
אִם תַּאֲמֵן בָּאֵל אֲשֶׁר עָשָׂה
הַיָּם וְעַד נֵצַח שְׁמוֹ קַיָּם
אַל יַחֲרִידְךָ יָם בְּשׂוֹא גַלָּיו
כִּי עִמְּךָ הַשָּׂם גְּבוּל לַיָּם.
## 
## 
## הבא  מבול: (945)
הֲבָא מַבּוּל וְשָׂם תֵּבֵל חֳרָבָה
וְאֵין לִרְאוֹת פְּנֵי אֶרֶץ חֲרֵבָה
וְאֵין אָדָם וְאֵין חַיָּה וְאֵין עוֹף
הֲסָף הַכֹּל וְשָׁכְנוּ מַעֲצֵבָה
וּבִרְאוֹת הַר וְשׁוּחָה לִי מְנוּחָה
וְאֶרֶץ הָעֲרָבָה לִי עֲרֵבָה
וְאַשְׁגִּיחַ לְכָל עֵבֶר וְאֵין כֹּל
אֲבָל מַיִם וְשָׁמַיִם וְתֵבָה
וְלִוְיָתָן בְּהַרְתִּיחוֹ מְצוּלָה
וְאֶחְשֹׁב כִּי תְהוֹם יַחְשֹׁב לְשֵׂיבָה
וְלֵב הַיָּם יְכַחֵשׁ בָּאֳנִיָּה
כְּאִלּוּ הִיא בְּיַד הַיָּם גְּנֵבָה
וְיָם יִזְעַף וְנַפְשִׁי תַעֲלֹז, כִּי
אֱלֵי מִקְדַּשׁ אֱלֹהֶיהָ קְרֵבָה.
## 
## 
## יועץ ומקים: (946)
יוֹעֵץ וּמֵקִים בִמְרוֹם שְׁחָקִים
וְעַל יָם רְחוֹקִים צִדְקוֹ סָרָח
לֹא לְאִישׁ דַּרְכּוֹ, וְאִם אֵין כְּמִלְכּוֹ
שֶׁקֶר נִסְכּוֹ וְלָרִיק יִטְרָח
עוֹלֶה מִבּוֹר יוֹם רָץ לַעֲבֹר
יָם, וְשָׂשׂ כְּגִבּוֹר לָרוּץ אֹרַח
חֶטְאוֹ עִקֵּשׁ דַּרְכּוֹ בְּמוֹקֵשׁ
וּמַעֲרָב בִּקֵּשׁ וְהִנֵּה מִזְרַח
יָדַע כִּי לֹא בְּכֹחוֹ וְשִׂכְלוֹ
יַעֲמִיד דִּגְלוֹ וְיִסַּע וְיֶאֱרָח
אָז שָׁב וְהוֹדָה בְּנֶפֶשׁ חֲרֵדָה
וּמֵרֹב עֲבוֹדָה קוֹל מַר יִצְרַח
אָנָה אֵלֵךְ מֵרוּחֶךָ
וְאָנָה מִפָּנֶיךָ אֶבְרָח
הָמוּ גַּלִּים בְּרוּץ גַּלְגַּלִּים
וְעָבִים וְקַלִּים עַל פְּנֵי הַיָּם
קָדְרוּ שָׁמָיו וְיֶחְמְרוּ מֵימָיו
וְעָלוּ תְהוֹמָיו וְנָשְׂאוּ דָכְיָם
וְסִיר יַרְתִּיחַ וְקוֹל יַצְרִיחַ
וְאֵין מַשְׁבִּיחַ לַהֲמוֹן קָשְׁיָם
וְרָפוּ חֲזָקִים וְנֶחְלְקוּ אֲפִיקִים
חֶצְיָם עֲמָקִים וְהָרִים חֶצְיָם
וְהָאֳנִי חוֹלָה יֹרְדָה וְעוֹלָה
וְעַיִן תּוֹלָה לְחֹבְלִים אַיָּם
וְלִבִּי מַחְשֶׁה אֲקַוֶּה לְמַמְשֶׁה
כְּעַל יַד מֹשֶׁה אַהֲרֹן וּמִרְיָם
אֶקְרָא אֲדֹנָי וָאִירָא עֲוֹנָי
פֶּן תַּחֲנוּנַי יִהְיוּ טֹרַח
וְיָם מִתְרוֹצֵץ וְקָדִים יְפוֹצֵץ
אֲרָזִים, וְיָפֵץ רוּחַ קְצָפָיו
שָׁחָה קַרְנָם וְנִבְהַל סַרְנָם
וְנִלְאָה תָרְנָם לִפְרֹשׂ כְּנָפָיו
יִרְתַּח בְּלִי אֵשׁ וְלֵב מִתְיָאֵשׁ
בְּעֵת הִתְבָּאֵשׁ בְּמָשׁוֹט מְנִיפָיו
דַּלִּים מֹשְלָיו וְנִרְפִּים סֹבְלָיו
וּבֹעֲרִים חֹבְלָיו וְעִוְרִים צוֹפָיו
וְהָאֳנִי כְּשִׁכּוֹר יְתַעְתַּע וְיַחְכֹּר
בְּלִי הוֹן יִמְכּוֹר שֹׁכְנִי כְּתֵפָיו
וְזֶה לִוְיָתָן בְּעַד יָם אֵיתָן
יַקְדִּישׁ כְּחָתָן לְמִשְׁתֶּה אֲסוּפָיו
וְיַד אֻקְיָנוֹס תֶּאֱהַב לִכְנוֹס
וְאָבַד מָנוֹס וְאֶפֶס מִבְרָח
דַּלּוּ עֵינַי נֶגְדְּךָ אֲדֹנָי
וְאֶת תַּחֲנוּנַי שַׁי אָשִׁיבָה
אֶחֱרַד לְעִתַּי וְאֶרְגַּז תַּחְתַּי
וְקוֹל בֶּן אֲמִתַּי לְךָ אַקְרִיבָה
בְּזָכְרִי יָם-סוּף אֲשֶׁר לֹא יָסוּף
עָרֵב וְכָסוּף שִׁיר אֵיטִיבָה
וְנוֹרְאוֹת יַרְדֵּן בָּם אֶתְעַדֵּן
וּכְמוֹ בְעֵדֶן לֵב אַרְחִיבָה
לְמַמְתִּיק מָרָה וְהוֹפֵךְ לְעֶזְרָה
יוֹם אַף וְעֶבְרָה וְיוֹם מֵי מְרִיבָה
וְהָעֵינַיִם לְאֵל שָׁמַיִם
נוֹתֵן בְּמַיִם עַזִּים נְתִיבָה
חֹם אַדְמָתוֹ מֵחַמָּתוֹ
וּמִנִּשְמָתוֹ יִתֵּן קָרַח
הֵשִׁיב חֲמָתוֹ מִבֶּן אֲמָתוֹ
וְאֶת נִשְׁמָתוֹ מִשְּׁאוֹל פָּדָה
וְרָצוּ מְרוֹמוֹת לַעֲשׂוֹת שְׁלוֹמוֹת
בֵּין הַתְּהוֹמוֹת וְאֵין קוֹל חֲרָדָה
וּמֵימֵי קִנְאָה הָפַךְ לְחֶמְאָה
וְסָרָה יִרְאָה וְנָסָה קְפָדָה
וְשָׁמְעוּ עֲגוּמִים לְמַלְאַךְ רַחֲמִים
מִן הַמְּרוֹמִים קוֹל הַצְּעָדָה
כָּכָה יְבֻשַּׂר עָם קָץ בְּמַאֲסָר
וְיַד צָר וּמוּסָר עָלָיו כָּבְדָה
וְסֹעֲרָה עֲנִיָּה דָּמְתָה אֳנִיָּה
תִּשְׁמַע שְׁנִיָּה מִזְמוֹר לְתוֹדָה
צְאִי בַּת אֱמוּנַי מֵאֹפֶל עֲנָנָי
כִּי כְבוֹד יְיָ עָלַיִךְ זָרָח.
## 
## 
## נטה בי: (950)
נְטֵה בִי אֱלֵי צוֹעַן וְיַם -סוּף וְהַר חוֹרֵב
וְאֶסֹּב אֱלֵי שִׁילֹה וְאֶל תֵּל דְּבִיר חָרֵב
וְאֵלֵךְ אֱלֵי מַסְעֵי אֲרוֹן הַבְּרִית עַד כִּי
אֲלַחֵךְ עֲפַר קִבְרוֹ אֲשֶׁר מִדְּבַשׁ עָרֵב
וְאֶרְאֶה נְוֵה נָאוָה אֲשֶׁר שָׁכְחָה קִנָּהּ
וְגֹרְשׁוּ בְּנֵי יוֹנָה וְשָׁכְנוּ בְּנֵי עוֹרֵב.
## 
## 
## 
## 
## צנפני זמן: (951)
צְנָפַנִי זְמָן אֶל מִדְבְּרֵי נֹף
אֱמֹר לִזְמָן יְטַלְטִל עוֹד וְיִצְנֹף
עֲדֵי כִּי אֶחֱזֶה מִדְבַּר יְהוּדָה
וְאָבֹא יַרְכְּתֵי צָפוֹן יְפֵה נֹף
וְאֶעְטֶה שָׁם יְקָר מִשֵּׁם אֱלֹהַי
וְאֶלְבַּשׁ אֶתפְּאֵר קָדְשׁוֹ וְאֶצְנֹף.
## 
## 
## אם רצון: (951)
אִם רְצוֹן נַפְשְׁכֶם לְמַלֹּאת רְצוֹנִי,
שַׁלְחוּנִי וְאֵלְכָה לַאֲדֹנִי –
כִּי מְנוּחָה לֹא אֶמְצְאָה עוֹד לְרַגְלִי,
עַד אֲכוֹנֵן בְּבֵית מְעוֹנוֹ מְעוֹנִי.
אַל פְּעָמַי תְּאַחֲרוּ מִנְּסֹעַ,
כִּי אֲפַחֵד פֶּן יִקְרֵנִי אֲסוֹנִי.
שֶׁאֱלָתִי – חֲסוֹת בְּכַנְפֵי כְבוֹד אֵל
וֶהֱיוֹת עִם מְלוֹן אֲבוֹתַי מְלוֹנִי.
## 
## 
## …ושימני לך: (954)
*... וְשִׂימֵנִי לְךָ מוֹדֶה בְּכָל עֵת וְזֹאת אוֹת הַבְּרִית בֵּינְךָ וּבֵינִי
וְעָזְרֵנִי עֲלֵי עַבְדוּת אֱלֹהַי בְּחַסְדְּךָ וְהָאֵר עִוְרוֹנִי
וּמֵאַרְבַּע כַּנְפוֹת תְּקַבֵּץ אֶת נְפוּצַי וְיִגָּלֶה לְךָ סוֹדוֹת צְפוּנִי
וְאָשִׁיר לְךָ בְּשִׁיר חָדָשׁ בְּכָל יוֹם וְאֶהְגֶּה לְךָ כִּמְהַלְּלִים לְעֵינִי
וְאֶתֵּן לְךָ שְׂכָרְךָ בְּיוֹמוֹ וְלֹא אוֹנֶה כְּבוֹדְךָ בְּאוֹנִי 
הֲלֹא עֶבֶד אֲנִי נִרְצָע לְאֵל חַי רְצָעַנִי וְנִרְצַעְתִּי בְּאָזְנִי
וְאֵיךְ יִישַׁר בְּעֵינֶיךָ לְעַכֵּב עֲבוֹדָתִי פְּנֵי מַלְכִּי וְקוֹנִי
עֲזֹר עֶבֶד לְיֶשַׁע אֵל מְיַחֵל וְיִתְפַּלֵּל בְּעַד נַפְשְׁךָ אֲדֹנִי
וְאוֹדְךָ יְמֵי חַיֵּי מְגוּרַי וְאִם אָמוּת יְרֻשָּׁה הִיא לְנִינִי
עֲרֹב חוֹבַי וְאַל תִּשְׁקוֹל מְאוּמָה אֲבָל חַיֵּב שְׁאֵרִיתָם שְׁכֵנִי.
## 
## 
## למצרים עלי כל עיר תהילה: (956)
לְמִצְרַיִם עֲלֵי כָל עִיר תְּהִלָּה
אֲשֶׁר הָיָה דְבַר אֵל שָׁם תְּחִלָּה
וְשָׁמָּה נִטְּעָה גֶּפֶן בְּחוּרָה
וְהָיוּ אַשְׁכְּלוֹתֶיהָ סְגֻלָּה
וְשָׁם נוֹלְדוּ שְׁלוּחֵי אֵל וְהָיוּ
שְׁלוּחֵי אֵל כְּבֵין חָתָן וְכַלָּה
וְשָׁם יָרַד כְּבוֹד הָאֵל וְהָלַךְ
בְּעַמּוּד אֵשׁ וְעָנָן וַחֲתֻלָּה
וְשָׁמָּה נַעֲשָׂה קָרְבַּן יְיָ
וְנִתַּן דַּם בְּרִית וַיְהִי גְאֻלָּה
וְשָׁמָה מַעֲמַד מֹשֶׁה לְהַעְתִּיר
וְאֵין מַעְמָד כְּמוֹ זֶה לַתְּפִלָּה
וְיִשְׂרָאֵל לְמִצְרַיִם וְאַשׁוּר
שְׁלִישִיָּה וּבֵינוֹתָם מְסִלָּה
וּמִזְבֵּחַ לְאֵל הָיָה בְתוֹכָהּ
לְרוֹמֵם אֶת שְׁמוֹ עַל כַּל תְּהִלָּה
וְהָאוֹתוֹת וְהַמּוֹפְתִים וְהַשֵּׁם
אֲשֶׁר עוֹלָם בְּהוֹד זִכְרוֹ מְמֻלָּא
וְגַם מִנַּהֲרֵי עֵדֶן נְהָרָהּ
וְטוּב אַרְצָהּ בְּגַן עֵדֶן מְסֻלָּא
חֲקַרְנוּהָ וְכֶן הִיא, אַךְ לְבָבִי
יְמָאֵן לַמְרַפִּים עַל נְקַלָּה
וְאֵדַע כִּי שְׁכִינָה נָטְתָה שָׁם
כְּאוֹרֵחַ לְצֵל אַלּוֹן וְאֵלָה
וְעִם שָׁלֵם וְצִיוֹן הִיא כְּאֶזְרָח
וְשָׁם תּוֹרָה וְשָׁמָּה הַגְּדֻלָּה
מְקוֹם הַדִּין מְקוֹם הָרַחֲמִים שָׁם
וְשָׁם יִחֵל אֱנוֹשׁ לִשְׂכַר פְּעֻלָּה
וְהַר נִקְרָא לְאֵל הַר נַחֲלָתוֹ
וְהִפְרִישׁוּ לְהַקְדִּישׁוֹ כְּחַלָּה
וְיֵרֵד מִקְּדֻשָׁתָהּ לְבָבֶל
וּמִצְרַיִם [כְּמוֹעֵל בָּהּ מְעִילָה]
אֲבָל אִישׁ יַעֲלֶה מִּכֹּל אֲרָצוֹת
אֲלֵיהֶן, מַעֲלָה הִיא לוֹ מְעֻלָּה
וְלָמָּה יִלְעֲגוּ עָלַי מְלִיצִים
וְלָמָּה אֶהְיֶה לָהֶם לְמִלָּה
אֲשֶׁר אִם הֵם בְּדָת אֵל מַאֲמִינִים
אֲדִינֵמוֹ בְּתוֹרַת הַקְּהִלָּה
וְאִם לֹא יַאֲמִינוּ הֵן מְחִיצָה
וְאֵין בֵּינִי וּבֵיניֵהֶם נְחָלָה.
## 
## 
## המצרים: (958)
הֲמִצְרַיִם תְּכִילֵנִי וְנַפְשִׁי וְזִמּוֹתַי לְהַר צִיּוֹן צְנוּפוֹת
אֲבָנָיו מִשְּׁבִיב לִבִּי שְׂרוּפוֹת וְעַפְרוֹתָיו בְּמֵי דִּמְעִי גְּרוּפוֹת
בְּיוֹם אֵלֵךְ לְנַחֵם עִקְבוֹתָיו בְּרֹאשׁ חָפוּי וְרַגְלַיִם יְחֵפוֹת.
## 
## 
## השר: (959)
הַשָּׂר אֲשֶׁר מוֹשָׁבְךָ אֵיתָן יוֹשֵׁב בְּגַן בִּיתָן וּבֵית חָתָן
קַבֵּל שָׁלוֹם עֶבֶד אֲשֶׁר יָרַד לַיָּם וּבֵיתוֹ עִם תְּהוֹם נָתַן
רָכַב עֲלֵי גַּלִּים וְגַלְגַּלִּים עַל בָּמֳתֵי אֶרֶץ וְלִוְיָתָן
וַיְקַו כְּיוֹסֵף רַחֲמֵי צוּרוֹ יוֹם מִשְּׁכֶם גָּלָה וּמִדּוֹתָן
לֵוִי וְאֵינוֹ מֵעֲדַת קֹרַח קָרְחִי וְלֹא עָמַד בְּסוֹד דָּתָן.
## 
## 
## התנכרה: (959)
הִתְנַכְּרָה שַׁבָּת וּמַעֲדַנֶּיהָ אֵלַי וְלֹא אַכִּיר הֲדַר פָּנֶיהָ
אֵיךְ יִשְׁלַו לִבִּי וְאֵיךְ יִיטַב בְּיוֹם לֹא אֶחֱזֶה צִיּוֹן וְלֹא בָּנֶיהָ
## 
## 
## ויטש: (960)
וְיִטּוֹשׁ מִשְׁכְּנֵי צֹעַן וְיִצְעַן לְעוֹז מִשְׁכָּן וּמִגְדַּל עֹז לְצוֹפִים
## 
## 
## ידידי אל: (963)
יְדִידֵי אֵל אֲנִי אֶקְרָא אֲלֵיכֶם
שְׁמָעוּנִי וְשִׂימוּ לִי לְבַבְכֶם
הֲלֹא לָכֶם לְהוֹדוֹת שֵׁם אֲדֹנָי
אֲשֶׁר גָּבַר מְאֹד חַסְדּוֹ עֲלֵיכֶם
וְגַם מָאַס בְּגוֹיֵי הָאֲרָצוֹת
וּבָחַר בַּאֲבוֹתֵיכֶם וּבָכֶם
דְּבָרוֹ כִּי בְּחַרְתֶּם בּוֹ לְעָבְדוֹ
וְלוּ חֶרֶב תְּהִי עַל צַוְּארֵיכֶם
הֲלִיכַתְכֶם בְּתוֹרוֹתָיו וְחֻקָּיו
וְעַל יִחוּד שְׁמוֹ לִשְׁפֹּךְ דְּמֵיכֶם
וְלָאֵשׁ נַפְשְׁכֶם עָלָיו מְסַרְתֶּם
וְנִמְשַׁלְתֶּם לְאַבְרָהָם אֲבִיכֶם
וְאָרְחוֹתָיו וּמִשְׁפָּטָיו שְׁמַעְתֶּם
וְלִמַּדְתֶּם דְּרָכָיו אֶת בְּנֵיכֶם
וְאֹרַח הַצְּדָקָה בָּם אֲחַזְתֶּם
וּבַחֶסֶד תְּפַשְׂתֶּם כָּל יְמֵיכֶם
וְעַל אַהְבַת אֲבוֹתֵיכֶם עֲמַדְתֶּם
וּמִי יוּכַל לְכַבּוֹת אַהֲבַתְכֶם
וְזוֹ הִיא דַּרְכְּכֶם מֵאָז וְלָעַד
וְהִיא דֶּרֶךְ בְּנֵיכֶם אַחֲרֵיכֶם
וְאַשְׁרֵיכֶם בְּחֵלֶק שֶׁיְּרַשְׁתֶּם
וְטוֹב לָכֶם בִּיפִי נַחֲלַתְכֶם
וּמַה יָּפָה יְרֻשּׁתְכֶם וּמַה טוֹב
וּמַה נָעִים וּמַה עָצוּם שְׂכַרְכֶם
תְּנוּ תּוֹדָה לְיוֹצֶרְכֶם דְּעוּ כִּי
לְיִחוּדוֹ וְלִכְבוֹדוֹ יְצַרְכֶם
וְשִׂישׂוּ צַהֲלוּ רָנּוּ וְשִׂמְחוּ
בְּיוֹם שִׂמְחַת פְּלוֹנִי זֶה אֲחִיכֶם
צְאוּ וּרְאוּ חֲתֻנָּתוֹ וְשִׁירוּ
לְמַעְטִירוֹ וְהַרְבּוּ מַהֲלַלְכֶם
אֲנִי אֶשְׂמַח בְּשִׂמְחָתוֹ וְאַחְבִּיר
אֲמָרַי בּוֹ לְעֵינֵי כָּל קְהַלְכֶם
וְאַגִּיד אֶת שִׁבְחוֹ תּוֹךְ שְׁבַחְכֶם
וּמַהְלָלוֹ בְּקֶרֶב מַהֲלַלְכֶם
בְּיַעַן כִּי נְדִיב לֵב הוּא וְשׁוֹעַ
וּמַעְשֵׂהוּ לְיֹפִי מַעֲשֵׂיכֶם
יְחִי לָעַד וְיַאְרִיךְ אֵל שְׁנוֹתָיו
וּבִרְכָתוֹ יְצַוֶּה לוֹ וְלָכֶם
וְשִׂמְחָתוֹ יְשִׂימֶהָ תְחִלָּה
לְשִׂמְחַתְכֶם וְיָחִישׁ אֶת פְּדוּתְכֶם
וְיִגְאָלְכֶם בְּחֹדֶש זֶה כְּגָאַל
אֲבוֹתֵיכֶם וְיָשִׁיב אֶת שְׁבוּתְכֶם
וְאָז יֹאמַר לְחַדֵּשׁ אֶת יְמֵיכֶם
כְּמוֹ קֶדֶם וְיֵיטִיב אַחֲרִיתְכֶם
כְּמוֹ אֶרֶץ וְשָׁמַיִם חֲדָשִׁים
לְפָנָיו זַרְעָם יַעְמֹד וְשִׁמְכֶם.
## 
## 
## בואו וראו: (965)
בֹּאוּ וּרְאוּ הוֹד חָתָן
וְהוֹד שֻׁשְׁבִינָיו סְבִיבוֹ
וְשִׂמְחוּ בְּיוֹם חֲתֻנָּתוֹ
וּבְיוֹם שִׂמְחַת לִבּוֹ
## 
יְגִילוּן אֲצִילֵי הֲמוֹנָי
הַיּוֹם בְּעָרְכִי רְנָנַי
בְּאָמְרִי לְשֹׁמְרֵי אֱמוּנָי
## 
זֶה הַיּוֹם עָשָׂה אֲדֹנָי
נָגִילָה וְנִשְׂמְחָה בוֹ
## 
וְיַעֲלַת חֵן תִּתְעוֹרֵר
וּבֵין עֲלָמוֹת תִּשְׂתָּרֵר
וְשִׁירֵי יְדִידוֹת תְּבָרֵר
## 
וְלִקְרַאת דּוֹדָהּ תְּשׁוֹרֵר
לֵאמֹר אֵלַי תָּבֹא
## 
דַּדֶּיה יְרַוּוּן דּוֹדָהּ
וְיִתְעַנֵּג בְּמַצְפּוּן רְבִידָהּ
בְּשִׁבְתָּהּ לְנֶגְדוֹ כְּשֵׁדָּה
וְהוּא מִתְרַפֵּק לְצִדָּה
כְּמוֹ מֶלֶךְ בִּמְסִבּוֹ
## 
הָיֹה יִהְיֶה לְעֵינָיִם
נֶחְמָד כְּאוֹר צָהֳרָיִם
וּבֵן יְהוּדָה וְאֶפְרַיִם
כְּעֵץ שָׁתוּל עַל פַּלְגֵי מַיִם
עוֹדֶנּוּ בְּאִבּוֹ.
## 
## 
## שאו שלום: (966)
שְׂאוּ שָׁלוֹם לְמִבְחַר הַחֲתָנִים
וְאֶל דּוֹדִים וְרֵעִים נֶאֱמָנִים
שְׁלוֹם דּוֹד יֶחֱזַק רָחוֹק בְּעֵינָיו
וְלִבִּי יֶחֱזֶה פָּנִים בְּפָנִים
בְּהִתְחַבֵּר שְׁנֵי יַלְדֵי נְדִיבִים
בְּנֵי שׁוֹעִים וְנִטְעֵי נַעֲמָנִים
וְיָאִירוּ בְּעַד חֻפָּה פְּנֵיהֶם
כְּכוֹכָבִים בְּעַד עַב הָעֲנָנִים.
## 
## 
## מלונת הדסים: (967)
מְלוּנַת הֲדַסִּים וְעֶרֶשׂ בְּשָׂמִים
לְתָאֳמֵי צְבִיָּה בְּמַזַּל תְּאוֹמִים
לְנֵצֶר נְדִיבִים וְחֹטֶר נְצִיבִים
לְכָל לֵב אֲהוּבִים בְּכָל פֶּה נְעִימִים
חֲתֻלַּת רְקָמוֹת וְגָבִישׁ וְרָאמוֹת
וּמִבְחַר עֲלָמוֹת לְמִבְחַר עֲלָמִים
וְגַם הַנְּזָמִים עֲלֵיהֶם קְסָמִים
לְבִלְתִּי הֱיוֹתָם לְבִלְתּוֹ שְׁלֵמִים.
## 
## 
## עפרים עמדו: (967)
עֳפָרִים עָמְדוּ בֵּין הַהֲדַסִּים
דְּרוֹר מֹר שָׁלְחוּ אֶל הָאֲפָסִים
הֲדַס חָמַד נְעִים רֵיחָם וְנָתַן
כְּנָפָיו כַּכְּרוּב בַּעְדָם פְּרוּשִׂים
יְדַמֶּה הַהֲדַס רֵיחָם לְכַסּוֹת
וּבָשְׂמֵיהֶם עֲלֵי רֵיחוֹ מְכַסִים.
## 
## 
## מה תעלה: (968)
מַה תַּעֲלֶה שֶׁמֶשׁ וּמַה תּוֹפִיעַ
תּוֹר בַּת אֲבִיחַיִל כְּבָר הִגִּיעַ
תַּחְפִּיר פְּנֵי שֶׁמֶשׁ בְּזֹהַר תָּאֳרָהּ
וּצְבָא זְבוּל מִמַּעֲשָיו תַּפְרִיעַ
לֹא בָּחֲרָה לִשְׁכֹּן רְקִיעֵי מַעֲלָה
וַתַּעֲשֶׂה מִן הַהֲדַס רָקִיעַ.
## 
## 
## נבעלה שמש: (968)
נִבְעֲלָה שֶׁמֶשׁ לְסַהַר
כָּל יְקָר אֵין דַּי לְמֹהַר
נִפְלְאוּ בִּפְאֵר וְזֹהַר
אוֹת וְעֵדוּת בִּיהוֹסֵף
## 
הוֹד תְּהִלַּת תוֹלְדוֹתָיו
וְיִתְרוֹן עֹז מַעֲלוֹתָיו
כִּיתְרוֹן שֵׁבֶט אֲבוֹתָיו
מִבְּנֵי יַעֲקֹב וְיוֹסֵף
## 
מִבְּנוֹת מֶלֶךְ פְּנִימוֹת
לָךְ תְּבֹאֶינה רְקָמוֹת
יָקְרוּ מִפָּז וְרָאמוֹת
וַחֲלִי זָהָב וְכָסֶף
## 
סַמְּכוּ בִּדְמֵי עֲנָבִים
לֵב לְחוֹלַת הָאֲהָבִים
חַדְּשׁוּ שָׁרִים עֲרֵבִים
שִׁיר, וְכֹה תֹאמְרוּ לְיוֹסֵף:
## 
## 
## הלא עלה: (969)
הֲלֹא עָלָה בֵּין שְׁנֵי הָאוֹרִים שְׁלִישִׁי
לְבָנָה אִסְפִי לְפָנָיו אוֹרֵךְ וּבוֹשִׁי
## 
רְאוּ הַשֶּׁמֶשׁ אֲשֶׁר לֹא יָמֵשׁ מְאוֹרוֹ
אֲשֶׁר לֹא יִשְׁבֹּת בְּיוֹם וָלַיִל הֲדָרוֹ
בְּיוֹם יוֹפִיעַ וְיַשְׁקִיף מֵעַל לְזֵרוֹ
## 
זְמָן יִקְרָא לוֹ בְּךִ מַעְטֵה אוֹר לְבוּשִׁי
בְּךָ לֹא אֶשְׁאַל עֲלוֹת אוֹר סַהְרִי וְשִׁמְשִׁי
## 
בְּיוֹסֵף שָׁבָה צְפִירַת כָּבוֹד לְעֶדְנָה
מְנַת חֶלְקוֹ הִיא וְהוּא גַם הוּא לָהּ לְמָנָה
לְוִיָּה תֹאמַר וְתִגְאֶה בּוֹ עַל כְּהֻנָּה
## 
יְקַנְאוּ עָלָיו בְּנֵי בֵית מַחְלִי וּמוּשִׁי
אֲנִי רֹאשׁ כֻּלָּם וְהוּא לִוְיַת חֵן לְרֹאשִׁי
## 
לְבָנָה תַחְמֹד וְשֶׁמֶשׁ לָבֹא בְסוֹדָךְ
בְּאַיֶּלֶת חֵן אֱלֹהִים אִנָּה לְיָדָךְ
לְשׁוֹנָהּ תַּחְלִיק בְּאִמְרֵי שֶׁפֶר לְצוּדָךְ
## 
אֲנִי הַשֶּׁמֶשׁ לְבוּשִׁי שָׁנִי וּמֶשִׁי
וְלִי עוֹד יִתְרוֹן בְּשָׂמִי יַעְרִי וְדִבְשִׁי
## 
יְדִידִי צָמְחוּ בְגִנַּת עֶדְנִי עֲדָנִים
שְׁנֵי שָׁדַיִם נְתוּנִים הֵם לָךְ נְתֻנִים
וְהַיּוֹם לְמָנָה לְיָדְךָ הִנֵּה נְכוֹנִים
## 
וְאִם תִּרְאֶה תּוֹךְ עֲרוּגַת לֶחְיִי נְחָשִׁי
גְּשָׁה אַל תִּירָא הֲלֹא שַׂמְתִּיו לָךְ לְהַשִּׁיא
## 
תְּנָה בֵן יַקִּיר תְּנָה אֹזֶן אֶל אֲמָרִים
אֲשֶׁר תֶּהְגֶה בָּם צְבִיַּת חֵן מֵחֲדָרִים
בְּךָ תִתְרוֹנֵן כְּיוֹנָה מִבֵּין אֲמִירִים
## 
לְמָתַי אוֹחִיל צְבי אֶפְדֵּהוּ בְנַפְשִׁי
וּמָתַי אֶרְאֶה שְׂמֹאלוֹ תַּחַת לְרֹאשִׁי.
## 
## 
## מלאכי האהבה: (972)
מַלְאֲכֵי הָאַהְבָה יִתְדַּפְּקוּ
הַנֶּאֱהָבִים אֵיךְ יִתְאַפְּקוּ
## 
יַעֲלוּ רַעְיוֹנִים וַיֵרְדוּ
לִבְבוֹת נִפְרָדִים יִתְלַכְּדוּ
מַרְכְּבוֹת דּוֹדֵיהֶם יְרַקְדּוּ
בִּרְחוֹב לִבּוֹתָם יִשְׁתַּקְשְׁקוּ
## 
דִּמְעוֹת הַחשֵׁק לֹא נִכְּרוֹת
מַצְּפוּנֵי לֵבָב מְסַפְּרוֹת
כָּל אֲשֶׁר אַשְׁבִּיחֵן מִתְגַּבְּרוֹת
כָּל-אֲשֶׁר אַכְזִיבֵן יִצְטַדְּקוּ:
## 
שֹׁאֲלִים בִּגְלָלִי מַה תִּשְׁאֲלוּ
גַּלֵּי יָם אַהֲבָה בִּי יַעֲלוּ
מִיוֹם אֲשֶׁר רַגְלַי שָׁם נִטְבְּלוּ
אֶל הֶחָרָבָה לֹא נִתְּקוּ:
## 
גִּנַּת הַיֹפִי חֵן לָךְ יְבוּל
אָחַזְתְּ לָךְ חֶלְקָה מֵאֵין גְּבוּל
אִם תַּחְפְּצִי לַעְדוֹת כּוֹכְבֵי זְבוּל
לִהְיוֹת לָךְ עֶדִי יִתְפָּרְקוּ
## 
עֵץ תַּאֲוָה אֵיךְ תִּמְנְעֵי פְרִי
וּפְתָנִים מֵהֵם יֻקַּח צֳרִי
לָמָה עֵינַיִךְ מָלְאוּ חֳרִי
עָלַי יַרְעִימוּ וַיִבְרְקוּ:
## 
שׁוֹבֲבֵי לֵב נֶחְלֶה וְנִהְיֶה
כִּי גַּם לִי וָלָךְ לֹא יִהְיֶה
עִם שְׁתֵּי עֵינַיִךְ אֵיך אֶחְיֶה
אֹתִי יִגְזֹרוּ וִיחַלְּקוּ
## 
חִשְׁקְךָ אֵיך יִמְנַע צוּף נָעֳמוֹ
מִיַּיִן יִמְתַּק טוּב טַעֲמוֹ
מוֹרָשֵׁי לִבִּי קָרְאוּ שְׁמוֹ
עֵשֶׂק כִּי עִמּוֹ הִתְעַשְּׂקוּ
## 
מַה נָּעֲמָה חֶבְרַת בְּנֵי יְקָר
שֹׁרֶשׁ עֲלֵי יוּבַל אֵיךְ נֶעֱקָר
יַחַד אַנְשֵׁי שֵׁם לֹא נֶחֱקָר
נָדִיב בְּבַת נָדִיב יְדֻבְּקוּ.
## 
## 
## רעית צבי: (974)
רַעֲיַת צְבִי אַל תָּנוּדִי כִּי מְאֹד חֲשַׁקְתִּיךְ מֵעוֹדִי
אַתְּ רְצוֹנִי וּמַחְמַדַּי וְדַי לִי רְצוֹנֵךְ דָּי
## 
זֶה שְׁלוֹם צְבִי חֵן רָקוּחַ
לִי עֲלֵי יְדֵי צִיר שָׁלוּחַ
גַּם אֲנִי עֲלֵי כַנְפֵי רוּחַ
## 
אֶמְסְכָה בְּמוֹר עֹבֵר סוֹדִי אֶכְתְּבָה אֳהָבַי לִידִידִי
מָר-דְּרוֹר יִטְּפוּ יָדַי וּבִלְחָיָו עֵדָי
## 
דּוֹד יְצוֹדְדֵנִי מֵהֵיכָל
כִּי לְשׁוֹן בְּשָׂמִי רָכֵל
וַאֲנִי אֲפַתֶּה גַּם אוּכַל
## 
יַחֲשֹׁב יְדִיד שֶׁהוּא צֵידִי וַהֲלֹא לְבָבִי מִצִּדִּי
בֵּית אֲסוּרָיו בְּמַרְבַדַּי וְתַחַת לִרְבִידָי
## 
לַעֲלוֹת וְלִרְעוֹת בַּגַּנִּים
רֵד צְבִי וְלִלְקֹט שׁוֹשַׁנִּים
וֶאֱחֹז בְּתָמָר סַנְסִנִּים
## 
אַשְׁכְּלוֹת כֹּפֶר בְּעֵין גֶּדִי נֶאֱצַל עֲלֵיהֶם מֵהוֹדִי
מַה יְפִי הֶעֱלוּ אֵדַי וְהִשְׁקוּ אֶת שָדָי
## 
לֵיל אֲשֶׁר לְמָרוֹם עָלִיתָ
וַאֲחוֹת לְבָנָה שָׁבִיתָ
עָשׁ כְּסִיל וְכִימָה רָאִיתָ
## 
אַךְ לְהִתְחַבֵּר עִמָּדִי חָמְדוּ הֱיוֹתָם לִי עֶדִי
מִזְּבוּל יִשְׁלְחוּ עָדֵי פְּתִילִים לִצְמִידָי
## 
לֵיל אֲחַבְּקָךְ נֶשֶׁף חִשְׁקִי
וּפְרִי שְׂפָתֶיךָ מִתְקִי
אֶקְרָא לְךָ נַחְלַת חֶלְקִי
## 
הִנְּךָ מְאֹד יָפֶה דּוֹדִי אִנְּךָ אֱלֹהִים אֶל יָדִי
רַק לְךָ אֶתְּנָה דוֹדַי וְתָלִין בֵּין שָׁדָי.
## 
## 
## שאו כנפי: (976)
שְׂאוּ כַּנְפֵי שְׁחָרִים וַעֲרָבִים שְׂאוּ אֶל בֶּן נְדִיבִים בַּת נְדִיבִים
לְהַר הַמֹּר שְׂאוּ גִּבְעַת לְבוֹנָה וְלִצְבִי חֵן שְׂאוּ יַעֲלַת אֲהָבִים
וְכִתְבוּ מִשְׁטְרֵי מֹהַר וּמַתָּן בְּרִקּוּעֵי רְקִיעִים לֹא כְּתָבִים
לְבַת חַמָּה אֲשֶׁר נִשֵּׂאת לְכִימָה וְהִיא שׂוּמָה בְּחַדְרֵי הַקְּרָבִים
וְהַלֵּבָב וְהַנֶּפֶשׁ וְיֵקַל תְּנוּ לָהּ לֹא כְּסָפִים אוֹ זְהָבִים
וְהַרְחִיקוּ יְמֵי פֵּרוּד וְצַוּוּ לְאַסֵּף הָרְחוֹקִים הַקְּרוֹבִים
וְשִׂפְתֵי חֵן אֲשֶׁר דָּמוּ שְׁבִיבִים יְרִיקוּן עַל שְׂרוּף חִשְׁקָם רְבִיבִים
וְצַוּוּ לַהֲטֵי חֶרֶב סְבִיבָם וְיָסוּרוּ וְיֵרוֹמּוּ כְּרוּבִים
וְיִסְתּוֹפֵף בְּגַן בְּעָלָיו וְיִכְבּוּ מִקְּרָבָיו הַלְּהָבִים
בְּיֵין חִכָּהּ אֲשֶׁר יִסְעַד לְבָבוֹ וְלֹא יִסְעַד לְבָבוֹ יֵין עֲנָבִים
אֲמִירִים מֵעֲצֵי עֵדֶן קְצוּבִים אֲבָל מִמַּחְצֵב הַיְקָר חֲצוּבִים
חֲתֻנָּתָם בְּעֵת רָצוֹן וְשָׂשׂוֹן וְיָמִים לַעֲשׂוֹת חֶפְצָם עֲרֵבִים.
## 
## 
## כוכבי תבל: (978)
כּוֹכְבֵי תֵּבֵל כַּיּוֹם חָבְרוּ
בִּצְבָא רוֹם לֹא נִמְצָא כָהֶם
חָמְדָה כִימָה חֶבְרָתָם כִּי
רוּחַ לֹא יָבֹא בֵּינֵיהֶם
כּוֹכָב מִזְרָח בָּא לַמַּעֲרָב
מָצָא שֶׁמֶשׁ בִּבְנוֹתֵיהֶם
הֵקִים חֻפַּת עַנְפֵי עָבוֹת
לַשּׁמֶשׁ שָׂם אֹהֶל בָּהֶם.
## 
## 
## ישא צבי: (978)
יִשָׂא צְבִי צִבְאוֹת בְּנֵי יִצְהָר
מֵאֹהֲבוֹ שָׁלוֹם כְּמוֹ נָהָר
הֵילֵל אֲשֶׁר נִמְשַׁךְ אֱלֵי בֵית עָשׁ
וּבְרוֹשׁ אֲשֶׁר חֻבַּר אֱלֵי תִדְהָר
גִּבְעַת לְבוֹנָה הִיא וְהוּא הַר מֹר
מַה נָּעֲמָה גִבְעָה וּמַה טּוֹב הָר
מִיוֹם עֲלוֹתוֹ אֶל פְּאַת מַעְרָב
לֹא שָׁאֲלוּ עִמוֹ עֲלוֹת סַהַר
כַּמָּה הֲלִינוֹתִי עֲלֵי לִבִּי
יַעַן לְרֹצֵץ אַחֲרָיו מִהַר
שָׁכַח וְהִזְכַּרְתִּיו וְלֹא נִזְכָּר
שָׁגָה וְהִזְהַרְתִּיו וְלֹא נִזְהָר
לֵאמֹר הֲתָרוּץ אַחֲרֵי בֹגֵד
הוּא בֶאֱמֶת חָכָם וְאַתְּ נִמְהָר
כִּי סוֹדְךָ תוֹצֵא לְפָנָיו יוֹם
לִבּוֹ עֲלֵי סוֹדוֹ כְּבֵית סֹהַר
דּוֹדִים זְהָבָם לָךְ מְלֵא סִיגִים
וּזְהָבְךָ לָהֶם מְלֵא טֹהַר
לֹא הֶאֱמִינוּ בָךְ עֲלֵי סוֹדָם
אֵיךְ יֹאמְרוּ לָךְ עוֹד רְחַץ וּטְהָר.
## 
## 
## בכנפי החלום: (979)
בְּכַנְפֵי הַחֲלוֹם אָעוּף כְּיוֹנָה
לְהַר הַמּוֹר וְגִבְעַת הַלְּבוֹנָה
וְאֶרְאֶה אוֹר פְּנֵי שֶׁמֶשׁ בְּהִלּוֹ
וְאֵיכָה נֶאֱצַל עַל הַלְּבָנָה
וְהַצָּבָא אֲשֶׁר יֵצֵא לְשָׁרֵת
פְּנֵי חָתָן וְלִרְאוֹת הַחֲתֻנָּה
וְשִׁבְעַת כּוֹכְבֵי שַׁחַק כְּאַחִים
סְבָבוּהוּ וְהָיוּ בוֹ שְׁמֹנָה
וְאֶשְׁתַּעְשַׁע בְּכָל יֹפִי לְגַבּוֹ
וְכָל יָקָר וְאֵין קֵץ לַתְּכוּנָה
וְהַמִּשְׂרָה וְהַכָּבוֹד וְהַחֵן
חֲלוֹמַי הֶעֱבִירוּנִי עֲלֵיהֶם
וְלֵבָב עֵר בְּתוֹךְ גּוּפָה יְשֵׁנָה
וְשָׁאַלְתִּי לְמִי אֵלֶּה בְּתֵבֵל
הֱשִׁיבוּנִי לְאַבְרָהָם לְמִקְנָה
צְבִי הָפַךְ נְוֵה צִיָּה לְעֵדֶן
וְהֵשִׁיב אֶת יְמֵי זֹקֶן לְעֶדְנָה
וְלִוְיַת חֵן עֲלֵי רֹאשׁ הַלְּוִיָּה
וְכִמְעַט קִנְאָה בּוֹ הַכְּהֻנָּה
לְאוֹרוֹ יֵלְכוּ יֹשְׁבֵי קְצָוֹת
וְהוּא לֹא יְהַלֵּךְ אָנָה וְאָנָה
וּגְבִיר נָשָׂא גְּבֶרֶת בַּת גְּבִירִים
וּפָגְעָה הָאֱמוּנָה בָּאֱמוּנָה
רְכַב עַל גַב זְמָן הִנּוֹ בְיָדְךָ
וְלֹא נִשְׁאַר לְךָ עָלָיו תְּלֻנָּה
וְהַדָּבָר אֲשֶׁר הוּא לָךְ לְמָגֵן
יְהִי בִּלְבַב מְקַנְאֶיךָ מְגִנָּה
תְּמַהּ אֵיכָה מְצָאוּהוּ כְחִצִּים
וְהוּא עִמְּךָ כְסֹחֵרָה וְצִנָּה
לְעוֹרֵר אַהֲבָה בַּתַּעֲנוּגִים
קְרַב וּשְכַב בְּעֶרֶשׂ רַעֲנָנָה
וְשׁוֹשַׁנִים זְרַעְתָּמוֹ בְדִמְעָה
יְמֵי פֵרוּד רְעֵם הַיוֹם בְּרִנָּה
וּפֶה אֶל פֶּה בְּמַרְאֶה לֹא בְחִידוֹת
שְׂבַע וּרְאֵה וְהַבֵּט אֶל תְּמוּנָה
קְרַב וּבְעֵת יְבַהֶלְךָ מְאוֹרָהּ
פְּרֹשׂ מִשַּׂעֲרָה עָלָיו עֲנָנָה
צְפִירַת חֵן אֲשֶׁר מִימֵי בְרֵאשִׁית
בְּגִנְזֵי הַיְפִי הָיְתָה צְפוּנָה
בְּחֵיק סַהַר יְלָדוּהָ מְלָכִים
וְהָיְתָה עִם בְּנוֹת עַיִשׁ בְּאָמְנָה
יְדִיד נַפְשִׁי אֲשֶׁר מִכָּל אֲהָבִים
אֲהָבָיו דִּבְּרוּ אֵלַי נְכוֹנָה
חֲדֵה וּרְבֵה עֲדֵי יִכְלוּ זְמַנִּים
וְתִתְחַדֵּשׁ בְּךָ מַלְכוּת יְשָׁנָה.
## 
## 
## שור אם קרעה: (981)
שׁוּר אִם קָרְעָה בַּת שַׁחַר שַׁחְרוּת שִׁרְיוֹנֶיהָ
אֶל קוֹל שִׁירֵי הַנַּעֲרָה וּלְקוֹל שִׁיר יוֹנֶיהָ
## 
מָה אַטִּיף עַל בֵּית יִשְׂחָק עָנָף דּוֹמֶה שֹׁרֶשׁ
עַל מֵצַח יָמִים הוּחַק כִּי הוּא מִשׂרָה יוֹרֵשׁ
יִדְרשׁ לַעְלוֹת אֶל שַׁחַק אִישׁ לִקְנוֹתָהּ דֹּרֵשׁ
## 
יִיטַב לָהֶם אוֹ יִחַר אִמְרוּ אֶל קוֹנֶיהָ
שׁוּבוּ כִּי נַחְלַת מִשְׂרָה תִּהְיֶה לַאדֹנֶיהָ
## 
מֶרְקָחִים מִמֶּרְחַקִּים כַּנְפֵי רוּחַ רָכְבוּ
רֵיחַ בָּשְׂמֵי תַמְרוּקִים מִיַעֲלַת חֵן גָּנְבוּ
בַּעְבוּרָהּ סוֹד מַמְתִּיקִים עִתּוֹת דּוֹדִים קָרְבוּ
## 
דּוֹדָהּ רֵד מַה תִּתְאַחַר לִרְעוֹת תּוֹךְ גַּנֶּיהָ
לַעֲרוּגַת אַהְבָה סוּרָה לִלְקֹט שׁוֹשַׁנֶּיהָ
## 
דּוּדָאִים מִדַּדֶּיהָ…נָתְנוּ רֵיחַ
לָךְ תִּצְפּוֹן בִּרְבִידֶיהָ מֶגֶד אוֹר זֹרֵחַ
יַחֵל קָט לִמְגָדֶיהָ עַד יַשְׁלִים יָרֵחַ
## 
כִּי סַהַר יִהְיֶה מָחָר חַד מִשַּׂהְרֹנֶיהָ
וּלְךָ תִּהְיֶה לִמְנוֹרָה תָּאִיר מִשְּׁכָּנֶיהָ
## 
נָאוָה לָךְ עָפְרַת נָוֶה אוֹרָהּ שִׁבְעָתָיִם
תַּחְפִּירָה לוּלֵי מַסְוֵה כָּל-כּוֹכְבֵי שָׁמָיִם
רִמֹּנֵי סָעִיף רָוֶה שָׁמְרָם מֵעֵינָיִם
## 
כִּי תוֹצִיאֵם מֵאַחַר צָעִיף צִפְעוֹנֶיהָ
אַךְ אַתְּ מֵהֶם אַל תִּירָא אֵין רוֹשׁ בִּפְתָנֶיהָ
## 
נֶפֶשׁ גִּבְעַת הַלְּבוֹנָה אֶל הַר הַמּוֹר צָמְאָה
עַד אֵרְשָׂהּ לוֹ בֶּאְמוּנָה וּדְרוֹר קֵן לָהּ מָצְאָה
בָּרָה יָפָה כַלְּבָנָה כָּל מַהְלָל בָּה נִלְאָה
## 
שַׁחַר פָּנֶיהָ שִׁחַר עַיִשׁ עַל בָּנֶיהָ
וּמְנוֹרַת חַן הַאִירָה אֶל עֵבֶר פָּנֶיהָ.
## 
## 
## יונה תמה: (983)
יוֹנָה תַמָּה צַחָה אֲדֻמָּה דּוֹמָה לְחַמָּה עוֹלָה בְּמִזְרָח
הוֹדָהּ יְפָרֵשׂ אוֹר עַל עֶרֶשׂ יַגְלֶה חֶרֶס וְלֹא יִזְרָח
וּבָנוֹת בְּחִבַּת יְהַלְלוּהָ בִמְסִבַּת דִּינָה וְשֵׁם בַּת אָשֵׁר שָׂרַח
דַּדִּים כְּאֶחָד עָלוּ כְּעֵץ חַד בְּקָנֶה אֶחָד כַּפְתֹּר וָפֶרַח
הֲדָרָהּ כְּחַמָּה וְשַׂעֲרָהּ כְּקוֹמָה חֲצִי הָאַמָּה הָעֹדֶפֶת תִּסְרַח
קְוֻצּוֹתֶיהָ רָבָיוּ אֲחוֹרֶיהָ נִטָּיוּ תִּזְעַק הַיוּ עָלַי לּטֹרַח
עָפְרַת הַר מֹר שׁוֹרְרִי לֵאמֹר שִׁיר מִזְמוֹר לִבְנֵי קֹרַח.
## 
## 
## יגדל כבוד: (984)
יִגְדַּל כְּבוֹד הַשּׂכְנִי רוּם עָרֶץ
יִגְדַּל בְּפִי חַיוֹת וְשֹׁכְנֵי אָרֶץ
שִׂמְחַת חֲנֻכָּה וַחֲנֻכַּת הַגְּבִיר
שִׂמְחָה עֲלֵי שִׂמְחָה וְשִׁירֵי מֶרֶץ
נָא גַּדְּלוּ לָאֵל וְאֶל דּוֹדִי עֲנוּ
חָתָן יְהִי בֵיתְךָ כְּמוֹ בֵית פָּרֶץ.
## 
## 
## מה לצבי: (984)
מַה לִּצְבִי חֵן דֶּרֶךְ צִפָּה
לִיפַת תֹּאַר לוֹ מִתְיַפָּה
לִשְׁמֹעַ קוֹל כַּנְפֵי יוֹנָה
בַּחֵן לֹא בַכֶּסֶף נֶחְפָּה
לִסְעִיף תֹּמֶר חַיִּים פִּרְיוֹ
רָטֹב אַגְמוֹן רַעֲנָן כִּפָּה
אִם הִתְגַּנֵּב לִרְאוֹת אוֹרָהּ
סַפִּיר לֶחְיָהּ אֹדֶם צִפָּה
עֵדֶן חָשַׁק חֶבְרָתָם כִּי
בַּהְדַסָּיו אֶת עַרְשָׂם חִפָּה
חֻפָּה לִשְׁנֵי תֹמְכֵי כָבוֹד
כִּי כֵן עַל כָּל כָּבוֹד חֻפָּה.
## 
## 
## שמח בחור: (985)
שְׂמַח בָּחוּר בְּיַלְדוּתֶךָ
וֶאֱרֵה פְּרִי שִׂמְחָתֶךָ
אַתָּה וְאֵשֶׁת נְעוּרֶיךָ
הַבָּאָה אֶל-בֵּיתֶךָ
## 
יָקָר בִּרְכַּת אֵל מְיֻחָד
תָּבֹאתָה לְרֹאשְׁךָ יָחַד
וּבֵיתְךָ שָׁלוֹם מִפָּחַד
וְכֹל מִתְקוֹמֵם בְּךָ נִכְחָד
וְאִם תִּשְׁכַּב לֹא תִפְחָד
וְשָכַבְתָּ וְעָרְבָה שְׁנָתֶךָ
## 
הֲדָרְךָ חֲתָנִי רְכַב וּצְלַח
וְתִפְאַרְתְּךָ הַעֲלֵה וְשַׁלַּח
וְלֵב אוֹיְבֶיךָ אֵל יְפַלַּח
וְחַטֹּאת נְעוּרֶיך יִסְלַח
וִיבָרֶכְךָ בְּכָל מִשְׁלַח
יָדְךָ וְכָל תְּבוּאָתֶךָ
## 
וְּזכוֹר צוּרְךָ וּבוֹרְאֵךָ
בְּעֵת מְבוֹא הַטּוֹב יְבִיאֶךָ
כִּי בְנֵי יָמִים יְבוֹאוּךָ
וּכְיָמֶיךָ דָּבְאֶךּ
בָּרוּךְ אַתָּה בְּבֹאֶךָ
וּבָרוּךְ אַתָּה בְּצֵאתֶךָ
## 
דְּבָרְךָ בִּמְתֵי תֹם תִּקְנֶה
לְמַעַן תַּשׂכִּיל בְּכֹל תִפְנֶה
וּבֵיתְךָ יִכּוֹן וְיִבָּנֶה
וְשָׁלוֹם תִּקְרָא וְאֵל יַעֲנֶה
וְשָׁלוֹם נְוָתְךָ וְעִם אַבְנֵי
הַשָּׂדֶה בְרִיתֶךָ
## 
הוֹדְךּ יַעֲלֶה וְלֹא יְאַחַר
וְאוֹתְךָ יִקְרָא גַּם יִבְחַר
וְאוֹרְךָ בְּלֵילוֹת וָשַׁחַר
אָז יִבָּקַע כַּשַּׁחַר
וּלְךָ מֵרֶחֶם מִשְׁחָר
טַל יַלְדֻתֶךָ.
## 
## 
## אמר לעב: (987)
אֱמֹר לָעָב וְתַשְׁכֵּב הָרְסִיסִים
וְלַגֶפֶן וְתִתֵּן הָעֲסִיסִים
וְהַקּוֹמָה אֲשֶׁר דָּמְתָה לְתָמָר
חֲבֹק וּנְשֹׁק עֲנָק מָלֵא שְׁבִיסִים
וְהַבֵּט אֵיךְ סְבָבוּהוּ בְשָׂמִים
וְעַנְפֵי הַהֲדַס עָלָיו מְכַסִּים
וְתָמָר לֹא עֲמָמוּהוּ אֲרָזִים
תְּמַהּ אֵיךְ חוֹפְפוּ עָלָיו הֲדַסִּים.
## 
## 
## את בין: (988)
אַתְּ בֵּין עֲצֵי עֵדֶן הֲדַס פֹּרֵחַ
וּבְכוֹכְבֵי שַׁחַק כְּסִיל זֹרֵחַ
שָׁלַח לְךָ הָאֵל צְרוֹר מִמָּר-דְרוֹר
מִמַּעֲשָׂיו, לֹא מַעֲשֵׂה רֹקֵחַ
יוֹנָה אֲשֶׁר יוֹם קִנְּנָה בֵּין הַהֲדַס
גָּנַב הֲדַס רֵיחָהּ וְנָתַן רֵיחַ
אַל תִּשְׁאֲלָה עִמָּהּ עֲלוֹת שֶׁמֶשׁ כְּמוֹ
לֹא שָׁאֲלָה עִמָּךְ עֲלוֹת יָרֵחַ.
## 
## 
## מה יפית: (988)
"מַה יָפִית, יְפַת הָעָיִן
וּשְׁכוּרַת וְלֹא מִיָּיִן!
## 
הַיָּפָה, אָנָה תַזְלִי
וּלְאַט עֲלֵי לְבָבוֹת מִשְׁלִי!
הַעַל חַטֹּאתָם תִּכְלִי
שֶׁחָטְאוּ בְּמַרְאֵה עָיִן?
## 
נָא הַרְאִי אֶת‑ מרְאַיִךְ!
מַה תַּחְשְׂכִי אֶת‑ פָּנַיִךְ
בַּל יֶחֱזוּ בָךְ חוֹזַיִךְ?
מִמֵּךְ לֹא תִּשְׂבַּע עָיִן!
## 
הֵן לִבְנַת סַפִּיר לֶחְיֵךְ
וּמִתָּאֳרֵךְ עָדִית עֶדְיֵךְ,
אֵיךְ לֹא יְאַו לְהַבִּיט יָפְיֵךְ
הַגֶּבֶר שְׂתֻם הָעָיִן?"
## 
"דּוֹדִי, אֲשֶׁר יָעִיר לְהָבִים,
לְכָה נִתְעַלְּסָה בָּאֳהָבִים
מִיֵּין חִכִּים, כִּי טוֹבִים
דּוֹדַיִךְ מיָּיִן!"
## 
שְׁתוּ, דּוֹדִים, וְשִׁכְרוּ רֵעִים
בְּבֵית נָדִיב מַטַּע שׁוֹעִים
וִבְשִׂמְחַת בֶן שַׁעֲשׁוּעִים
הַשְׁקוּ הַנְּזִירִים יָיִן!
## 
## 
## בן פרת: (990)
בֵּן פֹּרָת יְפֵה עָיִן בֵּן פֹּרָת עֲלֵי עָיִן
סוּרָה חָתָן לִרְאוֹת
בְּעַלְמָה בַּעֲלָמוֹת אוֹת
וּשְׁתֵה בְּכוֹסוֹת מְלֵאוֹת
כִּי עַל כֵּן בְּזֹאת יֵאוֹת לַנְּזִירִים שְׁתוֹ יָיִן.
עָפְרָה שָׁכְנָה קְרָבִים 
לְדוֹדֵךְ שִׁירִי אֲהָבִים
בּוֹא נָדִיב לְבַת נְדִיבִים
כִּי טוֹב אַתְּ וְכִי טוֹבִים דֹּדֶיךָ מִיָּיִן.
מָה נָעֲמוּ שְׁנֵי נְטִעִים
בָּאִים מִמְּקוֹר שׁוֹעִים
חֶבְרָתָם לְשַׁעֲשׁוּעִים
לַחֲבֵרִים וּמֵרֵעִים שׁוֹתִים בְּמִזְרְקֵי יָיִן.
כֵּן יִשְׂמַח עַם אֶבְיוֹן
עַל מִקְדָּשׁ וְאַפִּרְיוֹן
יוֹשֵׁב יֵשֵׁב בְּצֵל עֶלְיוֹן
וְשׁוּב אֲדוֹנַי צִיּוֹן נִרְאֶה עַיִן בְּעַיִן.
מַלְכּוֹ לְפָנָיו יַעֲבֹר
אָסִיר לְהַעֲלוֹת מִבּוֹר
וּמוֹטוֹת עֻלּוֹ יִשְׁבּוֹר
וְיִיקַץ גֹּאֲלוֹ כְּגִבּוֹר מִתְרוֹנֵן מִיָּיִן. 
## 
## 
## עזוב לראות: (991)
עֲזוֹב לִרְאוֹת אֲשֶׁר יִהְיֶה וְהָיָה
וְקַח לָךְ מֵאֲשֶׁר תִּרְאֶה רְאִיָּה
צְבִי יָצוּד בְּעֵינָיו הָאֲרָיוֹת
תְּצוּדֶנּוּ בְעֵינֵיהָ צְבִיָּה
בְּעַיִן אִם תְּמִיתֶנּוּ וְיָמוּת
וְשָׂפָה אִם תְּחַיֵהוּ וְחָיָה
שְׁנֵי אַבְנֵי יְקָר הֵמָּה וְהָאֵל
אֲסָפָם לִהְיוֹת אֶבֶן שְׁתִיָּה
מְאוֹרֵי אוֹר בְּאֶרֶץ מַאֲפֵלְיָה
וְנַהֲרֵי נַחֲלֵי עֵדֶן בְּצִיָּה
יְקָר נִתְלָה בְּכָבוֹד מִין בְּמִינוֹ
כְּהִתָּלוֹת כְּהֻנָּה בַלְוִיָּה.
## 
## 
## זמן מעדנך: (992)
זְמַן מֵעֶדְנְךָ מָלֵא עֲדָנִים וְיָמִים בַּחֲתֻנָּתְךָ חֲתָנִים
בְּפַרְדֵּס חֵן שְׁמָרוּהוּ כְּרוּבִים וְרִמּוֹנָיו לְךָ בִּלְבַד צְפוּנִים
צְבִיַּת חֵן אֲשֶׁר פָּצְעָה לְבָבְךָ יְמֵי פֵּרוּד פְּצָעִים נֶאֱמָנִים
בְּעֵינַיִם עֲשָׂאָם אֵל לְצָרְיְךָ כְּהֵעָשׂוֹת צֳרִי מִן הַפְּתָנִים
וְשָׂפָה שָׁלְחָה אָז בְּךָ רְשָׁפִים וְהֵן הִיא בֵּין שְׂפָתֶיךָ פְּנִינִים
אֲשֶׁר תִּלְעַג לְכִימָה בַּעֲגִילָהּ וְלַסַּהַר בְּחַד הַשַּׂהֲרֹנִים
שְׂפָתָהּ צוּף וְאַפָּהּ מֹר וּמִלֶּחֱיָהּ שֶׁמֶשׁ וּמִשְׁעָרָהּ עֲנָנִים
צְבִיָּה הִיא וְלֹא רַעְיַת צְבָאוֹת וְאֵין אֶבֶן יְקָרָה בָּאֲבָנִים. 
נְעַם חָתָן וְהִתְעַנַּג וְאַל תִּשְׁכְּחָה דּוֹדִים לְמִנְחָתְךָ נְכוֹנִים
וְרִיב לָהֶם כְּהַיּוֹם עִם זְמַנָּם וְדָת לַעֲשׂוֹת נְקָמָה בַּיְּגוֹנִים
שְׁלַח לָהֶם אֲשֶׁר יִשְׁפֹּט עֲלֵיהֶם כְּלִי מָלֵא בְּשִׁבְעִים הַזְּקֵנִים. 
## 
## 
## צורי זמם: (993)
צוּרִי זְמַם תּוֹמֵי זְמָן הָפֵק
כִּי הֵם מְאוֹרִים עַל פְּנֵי אָרֶץ
נָכוֹן יְהִי זַרְעָם כְּאוֹר שָׁמֶשׁ
גַּם יִהְיֶה בֵיתָם כְּבֵית פָּרֶץ.
## 
## 
## שלומות נקבצו: (994)
שְׁלוֹמוֹת נִקְבְּצוּ כַּיּוֹם הֲמוֹנִים לְבֵית חָתָן מְפֹאָר בַּחֲתָנִים
וְטוֹבוֹת נִסְפְּחוּ תָּמִיד אֲלֵיהֶם בְּתוֹכוֹ רִפְּדוּ חֻפַּת חֲתָנִים
וְכִימָה חֻבְּרָה לִכְסִיל וְהִנֵּה מְאוֹרֵיהֶם עֲלֵי אֶרֶץ נְכֹנִים
וּפֹארוֹת עַל פְּנֵי אֶרֶץ כְּמוֹהֶם יְהִי גִּזְעָם וְעַל פֹּארוֹת אֱמוּנִים.
## 
## 
## יפרח חתן: (994)
יִפְרַח חָתָן כַּשּׁוֹשָׁן בְּקֶרֶב יְדִידִים נֶעֱלָסִים
וִיהִי כְמֶלֶךְ בִּגְדוּדוֹ בְּחֻפַּת הָדָר מִתְכַּסִּים
חוֹפֵף עֲלֵיהֶם וְהֵם שָׂשִׂים וּבְצֵל סְעִפָּיו נִכְנָסִים.
## 
כַּהֲדַסִּים עוֹמְדִים סְבִיבָיו וְהוּא עוֹמֵד בֵּין הַהֲדַסִּים
## 
הַיּוֹם כַּשֶּׁמֶשׁ בְּצֵאתוֹ יֵצֵא חָתָן מִנְּוָתוֹ
אוֹ כַלְּבָנָה סְבִיבָתוֹ צִבְאוֹת כּוֹכְבֵי חֲבוּרָתוֹ
וְלָתֵת כָּבוֹר לֵאלֹהָיו עוֹמֵד נֹכַח פְּנֵי דָתוֹ
## 
וְיִשְׂמַח בְּאַהֲבַת רַעְיָתוֹ וּבִטְחוֹנוֹ עַל אֵל יַשִׂים
## 
וְיַעֲלַת הַחֵן תְּעִירֵהוּ בְּאַהֲבָה וְתִתְרַפֵּק עָלָיו
הֲכִי הִיא דָמְתָה וְנִמְשָׁלָה צְבִיָּה בְּקֶרֶב אֹהָלָיו
כַּעֲרוּגַת בֹּשֶׂם בְּגַנּוֹ וּדְבַשׁ וְחֶמְאָה בִּנְחָלָיו
## 
מִשִּׂכְלָהּ לָבְשָׁה רְקָמוֹת וּמִיָּפְיָהּ עָשְׂתָה שְׁבִיסִים
## 
דָּבָר יָצָא מֵיְיָ לְחַבֵּר סַהַר עִם חַמָּה
וְלַעֲשׂוֹת עֵזֶר לְעַבְדּוֹ כְּנֶגְדּוֹ כְּמוֹ יוֹנָה תַמָּה
וְיִצָּמְדוּ וְיִהְיוּ לַאֲחָדִים וַיָי יִהְיֶה שָׁמָּה
## 
לְכוֹנֵן נֹעַם פְּעֻלָּתָם וְאֵת כָּל אֲשֶׁר הֵמָּה עֹשִׂים
## 
הוֹדָם לָעַד לֹא יְשֻׁנֶּה וּבָם יִשְׂרָאֵל יִתְבָּרַךְ
וְיִוָּדַע כָּעֵת חַיָה כִּי כוֹכָב מֵהֶם דָּרַךְ
וְעַמִּי יְבֻשַּׂר בִּימֵיהֶם כִּי נֵר מְשִׁיחִי אֵל עָרַךְ
לִפְדּוֹת אֶת נֶפֶשׁ עֲבָדָיו וְלֹא יֶאְשְׁמוּ כָּל הַחוֹסִים.
## 
## 
## קחה מן: (996)
קְחָה מִן הַהֲדַס מִנְחַת עֲנָפָיו
אֲשֶׁר פָּרַשׂ עֲלֵי עַרְשָׂךְ כְּנָפָיו
אֲשֶׁר נָתַן רְפִידָתוֹ יְדִידוּת
וְרֶצֶף אַהֲבָה נָתַן רְצָפָיו
וְרוּחַ נֶאֱצַל מִבֵּית אֲצִילִים
נְשָׂאוֹ לַיְּדִיד רוּחַ נְשָׁפָיו
אֲמִיר בֹּשֶׂם יְנִיפוּהוּ נְשָׁמוֹת
וְיִזַּל מֹר וְנֹפֶת עַל מְנִיפָיו
סְעִיף תֹּמֶר וְצַמַּרְתּוֹ כְּלִיל חֵן
וְלִידִידוֹ תְּרוּפָה מִטְּרָפָיו
וְגַן נָעוּל שְׁמָרוּהוּ כְרוּבָיו
וּפַרְדֵּס חֵן סְבָבוּהוּ שְׂרָפָיו
קְרַב חָתָן וְאַל-תִּירָא, לְמַעַן
בְּיָדָךְ אוֹת לְהָפֵר אֶת-כְּשָׁפָיו.
## 
## 
## בתולות על: (997)
בְּתוּלוֹת עַל שִׁירָתָן וְכִנּוֹר עַל נְגִינָתוֹ
לַעֲלֹז הַיּוֹם בְּחָתָן יֹצֵא מֵחֻפָּתוֹ
## 
הֵיכָל כָּבוֹד כֻּלּוֹ וְאֶבְרַת שַׁדַּי צִלּוֹ
צְאוּ וּרְאוּ קְהָלוֹ כָּעֲטָרָה שֶׁעִטְּרָה-לוֹ
אִמּוֹ בְּיוֹם חֲתֻנָּתוֹ
## 
יוֹרֵשׁ מִשְׂרַת יוֹלְדָיו אֹהֶל נֶאְמְנוּ יְתֵדָיו
וְגַם הוּא הוֹצִיא חֲסָדָיו וְכָבוֹד עָשָׂה עַמּוּדָיו
וּנְדִיבוֹת רְפִידָתוֹ
## 
מְקָנְאָיו יֹאמְרוּ אַשְׁרָיו בְּשַׁלְּמוֹ לָאֵל נְדָרָיו
כִּי יְמַלֵּא מְקוֹם הוֹרָיו וּבְחִצִּים מִבְּנֵי נְעוּרָיו
יְמַלֵּא אֶת-אַשְׁפָּתוֹ
## 
כָּזֹאת תִּהְיֶה מִשְׁאֶלֶת בַּיִת וָהוֹן וּמֶמְשֶׁלֶת
וְאֵשֶׁת נְעוּרִים מַשְׂכֶּלֶת וְיוֹתֵר מִזֹּאת לְתוֹחֶלֶת
יְיָ הוּא נַחֲלָתוֹ
## 
זְמַנּוֹ לְמַלֹּאת תַּאֲוָה רֹאשׁוֹ מָשׂוֹשׂ וְחֶדְוָה
וְסוֹפוֹ אַחֲרִית וְתִקְוָה וְלִהְיוֹת סֻכַּת שַׁלְוָה
סְבִיבוֹתָיו סֻכָּתוֹ.
## 
## 
## אל בית: 
אֵל בַּיִת הַנִּבְנָה עַל קַו צֶדֶק יִהְיֶה בֵּית עוֹלָמִים
וּצְבִי נָשָׂא עָפְרַת אַהַב יִרְאֶה זֶרַע יַאֲרִיךְ יָמִים.
## 
## 
## את עפרה: (999)
אַתְּ עָפְרָה צְבִיַּת אַרְמוֹן
וּשְׁכֻרָה בְּיֵין הָרִמּוֹן
תִּמּוֹרָה וְתָנַע כְּאַגְמוֹן
## 
אִמְרִי נָא הֲמֵרֹךְ חֻמְשֵׁךְ יִקְרֵךְ אוֹ שָׁכַרְתְּ מִתִּירוֹשֵׁךְ
## 
בַּסָעִיף שְׁנֵי רִמּוֹנִים
פֶּן תָּעִיף בָּם עֵין שׁוֹנִים
בְּעַד צָעִיף דְּמוּת צִפְעוֹנִים
## 
נָחָשׁ בַּלְּחִי יִמָּשֵׁךְ שַׂעְרֵךְ מֵרָחוֹק לְבָבוֹת נשֵׁךְ
## 
צִפְעוֹנִי אֲבָל הָשְׁלַם לָךְ
בַּת עֵינִי חֲמוּדָה כֻּלָּךְ
כִּרְצוֹנִי לְאַט תִּתְהַלָּךְ
## 
רֵיחַ קִנְמוֹן מַלְבּוּשֵׁךְ אַבְרֵךְ יִקְרָא אֶל פְּנֵי פָרָשֵׁךְ
## 
בּוֹאִי נָא לְאַרְמוֹן וְעֶרֶשׂ
בַּת לְבָנָה אֲבָל בַּת חֶרֶשׂ
בֶּאְמוּנָה אוֹתָךְ אֲאָרֵשׂ
## 
כִּי אָצְמָא לְטַל מַלְקוֹשֵׁךְ יַעְרֵךְ הַמָּזוּג בְּנַחְלֵי דִבְשֵׁךְ
## 
יְפַת מַרְאֶה וְקוֹלֵךְ עָרֵב
בָּךְ אֶרְאֶה יְפִי מִתְעָרֵב
מוֹצָאֵי בֹקֶר וְעָרֶב
## 
עַל-לֶחְיֵךְ וְשַׂעַר רֹאשֵׁךְ אֲבָרֵךְ יוֹצֵר אוֹר וּבוֹרֵא חשֶׁךְ
## 
יַגִּיעַ זְמַן בַּת צִיּוֹן
לְהַרְגִּיעַ בְּתוֹךְ אַפִּרְיוֹן
וְיָרִיעַ עֲלֵיהֶם עֶלְיוֹן
## 
קוּמִי לָךְ שְׁכוּנַת מֶשֶׁךְ אוֹרֵךְ הִנֵּה בָא וְזָרַח שִׁמְשֵׁךְ.
## 
## 
## אמרו בני: (1001)
אִמְרוּ בְּנֵי יָמִים לְבֶן נָדִיב וּבְבַת נְדִיבִים יַחֲזִיק יָדוֹ
יוֹרֶה צְדִיָּה חֵץ רְמִיָּה כִּי הִיא הַצְבִיָּה תִּהְיֶה צֵידוֹ
אַל תִּתְּנוּ אֵלָיו דֳּמִי עַד כִּי יִכּוֹן וְיִבְנֶה מְכוֹן הוֹדוֹ
חֻפַּת הֲדַסִּים יַעֲשֶׂה לוֹ כִּי רַעְיַת הֲדַסָּה הִיא וּבַת דּוֹדוֹ.
## 
## 
## יבוא דודי: (1002)
יָבוֹא דּוֹדִי לְגַנּוֹ וְיָכִין מְסִבּוֹ וְכַנּוֹ
לִרְעוֹת בַּגַּנִּים
הוֹד פִּרְחֵי גַּן עֶדְנוֹ עֲלֵיהֶם יִתֵּן עֵינוֹ
וְיֶאֱרֶה מְגָדִים צְפוּנִים חֲדָשִׁים גַּם יְשָׁנִים
דּוֹדִי סוּרָה אֵלַי לְאוּלַמִּי וְהֵיכָלַי
לִרְעוֹת בַּגַּנִּים
הֵרָאֵה בְּאֹהָלַי בֵּינוֹת עֲרוּגוֹת אֲהָלַי
לִלְקֹט שׁוֹשַׁנִּים 
הֵא לְךָ שְׁדֵי רִמּוֹנִים מַתָּנָה נְתוּנִים
לִי דּוֹדִי וַאֲנִי לוֹ בְּדָפְקִי נְוֵה הֵיכָלוֹ
לִרְעוֹת בַּגַּנִּים
וְעָלַי אַהֲבָה דִּגְלוֹ וְתַחַת לְרֹאשִׁי שְׂמֹאלוֹ
לִלְקֹט שׁוֹשַׁנִּים
יִרְוֶה בְּמַעְיַן גַּנִּים מֵימָיו נֶאֱמָנִים
בְּחוּרֵי חֶמֶד נִפְגְּעוּ בְּגַן אַהֲבָה יִשְׁתַּעְשְׁעוּ
לִרְעוֹת בַּגַּנִּים
נִטְעֵי שׂוֹרֵק יִטְּעוּ וְזֶרַע קֹדֶשׁ יִזְרְעוּ
לִלְקֹט שׁוֹשַׁנִּים
שְׁתִילֵי הוֹד נִצָּנִים נִטְעֵי נַעֲמָנִים
## 
## 
## 
## 
מָה טֹבוּ אֹהָלִים שָׂם נִפְגְּעוּ בְּנֵי אֲצִילִים
לִרְעוֹת בַּגַּנִּים
וְשַׁבְתֶּם תַּחַת צְלָלִים כַּגַּנּוֹת עֲלֵי אֲהָלִים
לִלְקֹט שׁוֹשַׁנִּים
אֵל יַנְחִילֵם עֲדָנִים נַחֲלַת אֲדוֹנַי בָּנִים. 
## 
## 
## יוה על: (1003)
יוֹנָה עַל אֲפִיקֵי מַיִם תַּאֲוָה הִיא לָעֵינַיִם
הֵן יֵשׁ לַכֶּסֶף מוֹצָא 
וּכְיוֹנָתִי מִי יִמְצָא
יָפָה רַעְיָתִי כְּתִרְצָה
נָאוָה כִּירוּשָׁלַיִם
## 
## 
## 
## 
וּלְאַנֶה וְאָנָה תִּפְנֶה
לִשְׁכּוֹן בָּאֳהָלִים וְהִנֵּה
בִּלְבָבִי לְשִׁכְנָהּ מַחֲנֶה
גָּדוֹל וּרְחַב יָדַיִם
## 
## 
## 
## 
דַּדֶּיהָ לְלִבִּי שַׁסּוּ
וַיַּעֲשׂוּ בִּי וַיְנַסּוּ
לַהֲטֵיהֶם אֲשֶׁר לֹא יַעֲשׂוּ
כֵּן חַרְטֻמֵּי מִצְרָיִם
## 
## 
## 
## 
הוֹד אֶבֶן יְקָרָה הָבֵן
אֵיךְ תֶּאֱדַם וְאֵיךְ תִּתְלַבֵּן
וּתְמַהּ בַּחֲזוֹת עַל אֶבֶן
אַחַת שִׁבְעָה עֵינַיִם
## 
## 
## 
## 
הִפְכִי לִי לְצוּף רֹאשׁ פֶּתֶן
כִּי כָּל אִישׁ בְּהוֹן יִתְחַתֵּן
וַאֲנִי לָךְ לְבָבִי אֶתֵּן
מָנָה אַחַת אַפַּיִם
## 
## 
## 
## 
לְחִי שׁוֹשָׁן וְעֵינַי קֹטְפִים
שְׁדֵי רִמּוֹן וְיָדַי אוֹסְפִים
אִם שִׂפְתוֹתַיִךְ רְצָפִים
מַלְקוֹחַי מֶלְקָחַיִם
## 
## 
## 
## 
וּשְׁתֵּי מַחְלָפוֹת כְּעוֹרֵב 
מִשַּׂעְרֵךְ זְאֵבֵי עֶרֶב
אוֹר לֶחְיֵךְ בָּם מִתְעָרֵב
כְּאוֹר בֹּקֶר בֵּין עַרְבַּיִם
## 
## 
## 
## 
יַעֲלַת חֵן וְכֶתֶם אוֹפִיר
בִּמְאוֹרָהּ מְאוֹר יוֹם תַּחְפִּיר
וּלְבָנָה כְּלִבְנַת הַסַּפִּיר
וּכְעֶצֶם הַשָּׁמַיִם
## 
## 
## 
## 
חֹשֶׁךְ אֵין לְנֶגֶד זָהֳרָהּ
לֹא יִכְבֶּה בַלַּיְלָה נֵרָהּ
וְעַל אוֹר יוֹם נוֹסַף אוֹרָהּ
וַיִּהְיֶה לְשִׁבְעָתַיִם
## 
## 
זֶה דּוֹד וְאֵין רַעְיָה לְצִדּוֹ
בֹּאִי הֲיִי עֵזֶר כְּנֶגְדּוֹ
כִּי לֹא טוֹב הֱיוֹתוֹ לְבַדּוֹ
וְטוֹבִים הַשְּׁנַיִם
## 
## 
קָרְבוּ לָךְ עִתּוֹת דּוֹדִים
וּבָא מוֹעֵד לִהְיוֹת אֲחָדִים
כֵּן יִקְרַב מוֹעֵד מוֹעֲדִים
לִמְחֹלַת הַמַּחֲנָיִם
## 
## 
## מן ההדס: (1006)
מִן הַהֲדַס עַל הֲדַסָּה נָשְׁבָה
רוּחַ אֲהָבִים רָפְאָה חֳלִי אַהֲבָה
## 
בֵּינוֹת עֲרוּגוֹת בְּשָׂמִים עָבְרָה
וּפְנֵי צְבָאִים בְּמִנְחָה שִׁחֲרָה
וּלְאַט עֲלֵי לֵב שְׁנֵיהֶם דִּבְּרָה
## 
יַד הַיְּדִידוּת אֲלֵיהֶם כָּתְבָה
הַנֶּאֱהָבִים עֵת לְחַבְּרָם קָרְבָה
## 
הֵא לָךְ מְנוֹרָה כְּשַׁחַר נִבְקְעָה
תִּתֵּן לְךָ אוֹר וְהִיא לֹא נִגְרְעָה
גֶּפֶן בְּגַן הָאֱלֹהִים נִטְּעָה
## 
אֶבֶן יְקָרָה וּמִיקָר חֻצְּבָה
מִמְקוֹר נְדִיבִים מַעְיְנֵי יְקָר שָׁאֲבָה
## 
עוּרָה חֲתָנִי וְיָגֵל לִבְּךָ
יוֹנַת רְחוֹקִים רְאֵה בִּמְסִבְּךָ
דּוֹאָה לְנֶגְדָּךְ בְּשִׁיר תֶּהְגֶּה בְּךָ
## 
שֵׁגָל אֲשֶׁר עַל יְמִינְךָ נִצְּבָה
לָהּ שַׁי מְשִׁיבִים רֹכְלֵי שְׁבָא וּסְבָא
## 
לֵבָב וְעַיִן בְּיָפְיָה נִקְשְׁרוּ
וַיֶּחֱזוּ תָאֳרָהּ וַיְאַשְּׁרוּ
גַּם בַּחֲזוֹתָם נְוָתָהּ אָמְרוּ
## 
עַיִשׁ מְקוֹמָהּ בְּמָרוֹם עָזְבָה
וּבְבֵית אֲהָבִים אָהֳלֵי הֲדַס יָשְׁבָה.
## 
## 
## בכל אף: (1007)
בְּכָל אַף יַעֲלֶה רֵיחַ לְבוֹנָה
בְּיוֹם הֵילֵל מְחֻבָּר אֶל לְבָנָה
וְעַל כָּל פַּאֲתֵי תֵבֵל נְהָרָה
וְהָאוֹר צַח וְאֵין עָלָיו עַנָנָה
וְיִתְעַלֵּס לְבַב כֹּל בָּאֳהָבִים
וְיֵעָלֵס זְמָן בִּכְנַף רְנָנָה
חֲדֵה וּשְׁמַח וְרַוֵּה עִם כְּבוּדָה
וּבַת מֶלֶךְ פְּנִימָה שַׁאֲנַנָּה
הֲלֹא דוֹדִים יְרַוּוּךָ בְדַדִּים
וּמַרְבַדִּים וְעֶרֶשׂ רַעֲנָנָה.
## 
## 
## יזרח מאור: (1008)
יִזְרַח מְאוֹר עֶלְיוֹן עַל-רֹאשְׁךָ חָתָן
תִּרְאֶה שְׁנוֹת חַיִים בִּזְכוּת בְּרִית אֵיתָן
## 
הוֹדְךָ צְלַח רְכַב וּשְׂמַח בְּבַת נָדִיב
קוּמָה כְּגִבּוֹר שִׂים מוֹשָׁבְךָ אֵיתָן
## 
וּמְקוֹרְךָ בָרוּךְ וֶחְיֵה וְתוֹסִיף חֵן
תַּעְטֶה מְאוֹר כָּבוֹד תִּשְׁכֹּן בְּגַן בִּיתָן
## 
דּוֹדִי בְּלֵב יַעְלַת חֵן אַהֲבָה עַזָּה
בָּךְ, לֹא יְכַבּוּהָ מֵימֵי נְהַר אֵיתָן
## 
הָאֵל יְצַו חַסְדּוֹ לָכֶם וְיַשְׁמַע תּוֹךְ
עָרֵי יְהוּדָה קוֹל כַּלָּה וְקוֹל חָתָן.
## 
## 
## צרי גלעד: (1009)
צֳרִי גִלְעָד בְּפִי שָׂרָף מְעוֹפֵף
הֲיֵשׁ חֻפָּה עֲלֵי כָזֹאת תְּחוֹפֵף
חֲשׁוּקָה דָּמְתָה יוֹנַת רְחוֹקִים
אֲשֶׁר לָתוּר מְנוּחָה לָהּ תְּעוֹפֵף
דְּרוֹר קֵן מָצְאָה בֵּין הַהֲדַסִּים
וְרֵיח מָר-דְּרוֹר עָלָיו תְּנוֹפֵף
סְבִיבָהּ יַחֲנֶה דֶּגֶל יְהוּדָה
וְהִיא גַם הִיא סְבִיבוֹתָיו תְּרוֹפֵף.
## 
## 
## ראו חפה: (1009)
רְאוּ חֻפָּה רְאוּ עֶרֶשׂ רְבוּדָה לְאַיֶּלֶת אֲהָבִים הִיא עֲתִידָה
כְּבוֹד מַלְכַּת שְׁבָא שָׁלְחָה לְמִנְחָה וְהִיא תָּבוֹא לְנַסּוֹתְכֶם בְּחִידָה
וְתֹאמַר מִי צְבִי יָגוּר בְּבֵית גּוּר וְלֹא יָגוּר וְלֹא עָלָיו חֲרָדָה
עָנוּ אוֹתָהּ הֲלֹא אַתְּ הַצְּבִיָּה אֲשֶׁר הֻבָאת לְגוּר אַרְיֵה יְהוּדָה.
## 
## 
## אהבי נער: (1010)
אָהֳבֵי נֹעַר הִנֵּה מַה נָּעִים וּמַה טּוֹב
כָּל יְמוֹתָם שִׂמְחָה וְכָל מוֹשְׁבוֹתֵיהֶם כְּגַן רָטֹב
בְּהִתְקַשּׁר חֶבְלָם יָחַד וּבַל יִפְחֲדוּ מִקְּטֹב
רָחַשׁ לִבִּי דָּבָר טוֹב.
## 
נִכְבָּדוֹת מְדֻבָּר בָּךְ הֲדָרְךָ וְהוֹדֶךָ
סֹב חֲתָנִי בִּמְסִבְּךָ וְיִשְׂמַח לֵב יְדִידֶיךָ
צְלַח וּרְכַב אֶת רִכְבָּךְ וְיָפִיחוּ מְגָדֶיךָ
נָגִילָה וְנִשְׂמְחָה בָּךְ נַזְכִּירָה דֹדֶיךָ.
## 
יֵין אַהֲבַת כְּלוּלוֹת מִלֵּא הַיּוֹם גְּדוֹתֶיךָ
וְשִׁיר יְדִידֹת בִּמְחֹלוֹת יִהְיֶה בִּלְבַד חֶדְוָתֶךָ
וְתַעֲבִיד יָמִים וְלֵילוֹת בְּחֵפֶץ לִבְּךָ וּבְחוּרוֹתֶיךָ
מֹר וְאֲהָלוֹת קְצִיעוֹת כָּל בִּגְדֹתֶיךָ.
## 
לְשׁוֹרֵר יִדְבְּקוּ כָּל מַאֲוַיָּיו בְּבֵיתוֹ דֶבֶק שְׁלַבִּים
יַעְזְרוּ לְנִכְחוֹ כָּל יְמֵי חַיָּיו וְעַל מִסְעַד אַהַב מְסֻבִּים
וְנִינָיו שִּלֵּשָיו כִּשְׁנִיָּיו כִּמְעֹתָם מְרֻבִּים
יִזַּל מַיִם מִדָּלְיָו וְזַרְעוֹ בְּמַיִם רַבִּים.
## 
הַרְבּוֹת לָהֶם זֶרַע כְּחוֹל יָם אֲשֶׁר לֹא יִמַּד
כִּי מַה טּוֹב וּמַה נָּעִים וּמַה יָּקָר וּמַה נֶּחְמָד
יוֹם הֵילֵל בֶּן שָׁחַר אֶל בֵּית עָשׁ נִצְמָד
וַיִּדֹּם הַשּׁמֶשׁ וְיָרֵחַ עָמָד.
## 
וּבְהִתְחַבְּרוּת עֹפֶר אֶל עָפְרָה יְפֵה-פִיָּה
שֵׂכֶל תַּעְטֶה כְרִקְמָה וְיֹפִי תַעְדֶּה כְּחֶלְיָה
מַתָּן אִמְרֵי שֶׁפֶר וְלִבּוֹת תְּנַהֵג בַּשּׁבְיָה
רְשָׁפֶיהָ רִשְׁפֵּי אֵשׁ שַׁלְהֶבֶתְיָה.
## 
## 
## תומי צביה: (1012)
תּוֹמֵי צְבִיָּה נָתְנוּ לִבּוֹת
לַעְזֹב מְקוֹם מוֹלָד וּבֵית אָבוֹת
כִּי מָצְאוּ בֵּית אַהֲבָה בָּנוּי
וִידוֹת יְדִידוּת בָּהּ מְשֻׁלָּבוֹת
וַיֹאמְרוּ לִרְעוֹת בְּגַן בֹּשֶׂם
וּנְטֹש נְאוֹת מִדְבָּר וְתַלְאוּבֹת
מָצְאוּ בְעֶרֶשׂ רַעֲנָנָה גַּן
הִתְלוֹנְנוּ שָׁם בֵּין עֲצֵי עָבוֹת.
## 
## 
## יכונן חתני: (1013)
יְכוֹנֵן חֲתָנִי מְנוּחָיו
בְּגַן בְּשָׂמָיו וּמֶרְקָחָיו
וּבִרְכַּת אֵיתָן ואֶזְרָחָיו
## 
תָּבוֹאתָה לְרֹאשׁ חָתָן
וּלְקָדְקֹד נְזִיר אֶחָיו
## 
הַיּוֹם רַבּוּ שְׂמָחוֹת
וְגִיל בְּאַרְבַּע הָרוּחוֹת
וְהַלְּשׁוֹנוֹת כִּשְׁפָחוֹת
מְמַהֲרוֹת לְדַבֵּר צָחוֹת
וְיָדַיִם עֲלֵי לוּחוֹת
חֹקְקוֹת שִׁיר בְּלִי לִמְחוֹת
## 
וְהַלִּבּוֹת וְהַטֻּחוֹת
מַאֲמִינִים בִּשְׁבָחָיו
## 
וּמַה נָעִים נְפֹל חֲבָלִים
לְבֶן נְשִׂיאִים בְּבַת אֲצִילִים
וּמַה טֹּבוּ אֹהָלִים
נִטָּיוּ כִּנְחָלִים
וַעֲרוּגוֹת הָאֲהָלִים
קְטֹרֶת מֹר לְאַף מַעֲלִים
וְתִימְרוֹת אַבְקַת רֹכְלִים
יְעִידוּן בּוֹ כִּרְכִילִים
## 
וְהֶהָדָר וְאֵין מַעְלִים
בִּפְנֵיהֶם מִזְרָחָיו.
## 
דְּרֹךְ עֹז כִּי לְךָ יֵאוֹת
וּגְאֵה כִּי לְךָ לִגְאוֹת
וְיַעֲלָתְךָ בַּנְּשִׂיאוֹת
הִיא בְצִבְאוֹתֵיהֶן אוֹת
וּמִבֵּין אֲלָפִים וּמֵאוֹת
נְדִיבוֹת בָּךְ נִקְרָאוֹת
וּלְשׁוֹנוֹת נִבָּאוֹת
בְּשִׁמְךָ חֵן חֵן תְּשׁוּאוֹת
## 
לְפִגְעֵי הַזְּמָן קֹרְאוֹת
אַל-תִּגְעוּ בִּמְשִׁיחָיו
## 
הֲיוֹעֵץ בִּלְתְּךָ נְדִיבוֹת
וְהֵם לְךָ נַחֲלַת אָבוֹת
וְלַמִּשְׂרָה מַרְכָּבוֹת
רָצוֹת בָּכֶם וְשָׁבוֹת
וּמֵרָחוֹק לַלְּבָבוֹת
תְּמוּנוֹתֵיכֶם קְרֹבוֹת
וְאִישׁ יָשִׁיר אֲהָבוֹת
בְּשִׁמְכֶם יִמְצָא רְחֹבוֹת
## 
וְיָשִׁיר שִׁירוֹת עֲרֵבוֹת
כְּנֹפֶת בֵּין מַלְקוֹחָיו.
## 
## 
## הוד והדר: (1015)
הוֹד וְהָדָר שִׂים חֶבְלוֹ וְיִשָּׁמַע בְּכֹל אֲשֶׁר יֵצֵא
בָּרֵךְ אֲדֹנָי חֵילוֹ וּפֹעַל יָדָיו תִּרְצֶה
## 
לֵילוֹת וְיָמִים יַעֲבִיד
וְעֻלּוֹ עַל זְמָן יַכְבִּיד
וּמִשְׂרָה עַל גְרוֹנוֹ כִּרְבִיד
וְרִישׁ מִפְּנֵי הוֹן יַאֲבִיד
## 
וְלִתְכוּנָה אֵין קֵצֶה וּפֹעַל יָדָיו תִּרְצֶה
## 
וְיִתְעַנֵּג כָּל יְמֵי עֵילוֹם
בְּרַעְיָה כְּגִזְרַת יַהֲלוֹם
וְכָל צָר יֻדַּד כַּחֲלוֹם
וְהוּא עַל מְקוֹמוֹ יָבֹא בְשָׁלוֹם
## 
וְכָל הָעָם מִקָּצֶה וּפֹעַל יָדָיו תִּרְצֶה
## 
יִלְעַג עַל כָּל מְקַנֵּא
כִּי כָל רָעָה אֵלָיו לֹא תְאֻנֶּה
וּזְמַן חָרְפּוֹ לֹא יְשֻׁנֶּה
וּכְעֶבֶד עוֹלָם אוֹתוֹ יַעֲנֶה
## 
מֵעִמְּךָ לֹא אֵצֵא וּפֹעַל יָדָיו תִּרְצֶה
## 
חֲבֵרִים זֹאת הַמְּנוּחָה
זֶה הַיּוֹם נָגִילָה וְנִשְׂמְחָה
קָרְבוּ יְמֵי הַשִּׂמְחָה
וּתְנוּ צִיץ לַאֲנָחָה
## 
כִּי נָצֹא תֵּצֵא וּפֹעַל יָדָיו תִּרְצֶה.
## 
## 
## חתן תנה: (1016)
חָתָן תְּנָה הוֹדְךָ עֲלֵי כַלָּה
כָּלוּ לְךָ לִבָּהּ וְעֵינֶיהָ
וּרְאֵה עֲתֶרֶת תִּימְרוֹתֶיהָ
הַנֹּשְאוֹת רֵיחַ שְׁמָנֶיהָ
מָלְאוּ רְחֹבוֹת בַּאֲבַק רֹכֵל
וַיִּקְרְאוּ אַבְרֵךְ לְפָנֶיהָ
רַעְיַת הֲדַסָּה דָּמְתָה סַהַר
וַעְלֵי הֲדַּס נָתְנָה עֲנָנֶיהָ.
## 
## 
## יפה תיפה: (1017)
יָפָה תְיַפֶּה שַׂהֲרֹנֶיהָ
אוֹר הָעֲנָק מִצַּוְרֹנֶיהָ
סַבּוּ הֲדַסִּים אֶת מְסִבָּתָהּ
כּי חָמְדוּ רֵיחַ שְׁמָנֶיהָ
יָפוּ אֲדַמְדַּמֵּי מְאוֹרֶיהָ
תַּחַת יְרַקְרַקֵּי עֲנָנֶיהֶ
חַמָּה בְּעֵת הִתְעַלְּמָה שָׂמָה
עָבוֹת מְקוֹם עָבוֹת לְפָנֶיהָ.
## 
## 
## חתני מה: (1017)
חֲתָנִי מַה מְּאֹד יָקְרָה מְנָתוֹ
בְּיַעְלַת חֵן וְשָׁפְרָה נַחֲלָתוֹ
בְּנוֹת עַמִּי עֲנֶינָה שִּׁיר לְאֵל בַּחֲתֻנָּתוֹ 
וְצֶאנָה לַחֲזוֹתוֹ.
וּמַה דּוֹדֵךְ יְפַת תֹּאַר אֲשֶׁר תָּר
בְּכָל לְבָב מְנוּחָה לַחֲנוֹתוֹ
חֲתָנִי צַח וְטוֹב תֹּאַר כְּסַהַר
בְּלֵיל תֻּמּוֹ וְכַשֶּׁמֶשׁ בְּצֵאתוֹ.
בְּרִית עוֹלָם יְצַוֶּה לוֹ לְעֵילוֹם
אֲשֶׁר כָּרַת לְאַבְרָהָם בְּרִיתוֹ
וְעָלָיו יִהְיֶה חֹפֵף וּמִצּוֹק
זְמַנִּים יִהְיֶה נָקִי לְבֵיתוֹ.
## 
## 
## חתן בחי: (1018)
חָתָן בְּחֵי שִׁמְךָ וְחֵי מַלְכִּי
אַל יִשְׁלְחוּ יָד בִּי חֲבֵרֶיךָ
אֶהְּיֶה סְגֻלָּה לָךְ וְתִשְׁלַח בִּי
יָדְךָ וְיַד אֵשֶׁת נְעוּרֶיךָ.
## 
## 
## היי יפה: (1018)
הֲיִי יָפָה וּבָרָה כַּלְּבָנָה וְאַל תִּשְׁכּוֹן עֲלֵי אוֹרֵךְ עֲנָנָה
הֲדַסָּה בָּחֲרָה חֻפַּת הֲדַסִּים וְדוֹד נָעִים וְעֶרֶשׂ רַעֲנָנָה
רְחוֹקִים יֵדְעוּ אֵי זֶה מְקוֹמֵךְ בְּטוּב רֵיחֵךְ וְלֹא רָאוּ תְּמוּנָה
## 
## 
## זרח חתן: (1019)
זְרַח חָתָן פְּרֹשׂ כַּנְפֵי רְנָנָה
כְּאוֹר בֹּקֶר אֲשֶׁר אֵין בּוֹ עֲנָנָה
וְהִתְעַנַּג בְּמַרְבַדֵּי אֲהָבִים
בְּחֻפַּת הוֹד וְעֶרֶשׂ רַעֲנָנָה.
## 
## 
## חפה עלי: (1019)
חֻפָּה עֲלֵי נִטְעֵי יְקָר חֹפָפֶת
עַל שֹׁחֲרֶיהָ מָר-דְּרוֹר נֹטָפֶת
הִתְפָּאֲרָה יוֹם נִקְטְפָה כִּי אָמְרָה
שֶׁמֶשׁ וְיָרֵחַ אֲנִי אֹסָפֶת
עָמְדָה כְמָסָךְ בֵּין בְּרַק שֶׁמֶשׁ וּבֵין
הָעָם לְבִלְתִּי תִּהְיֶה שׁׂזָפֶת
דּוֹדִים רְאוּ מַה טּוֹב שְׁתוֹ וּשְׁתוּ בְּצֵל
סֻכָּה וְחַמָּה בַּעֲדָהּ נִשְׁקָפֶת.
## 
## 
## יפה עתות: (1020)
יָפָה עִתּוֹת דּוֹדִים יְעִירוּהָ
עֲלָמוֹת לִרְקָמוֹת הוֹבִילוּהָ
רָאוּהָ בָּנוֹת וַיְאַשְּׁרוּהָ
מְלָכוֹת וּפִילַגְשִׁים וַיְהַלְלוּהָ
## 
## 
## 
## 
הוּבְאָה לְאַפִּרְיוֹן רָצוּף אַהֲבָה
נִשְּׂאָה כִּי עֵת דּוֹדִים קָרְבָה
נִקְרְאָה לְדוֹדָהּ כַּשֵּׁגָל נִצְּבָה
מֵאָז יוֹפִי וָחֵן גְּמָלוּהָ
## 
## 
## 
## 
וַעֲלֵי דּוֹדָהּ הִיא מִתְרַפֶּקֶת
וְנַחֲלֵי צוּפָהּ אוֹתוֹ מֵינֶקֶת
וּבִכְלֵי עֲדִי זָהָב מִתְפַּנֶּקֶת
וְדוֹדֵי יְדִידָהּ אֵלָיו הִגְלוּהָ
## 
## 
## 
## 
דִּגְלְךָ חֲתָנִי הָרֵם עָלֶיהָ
חֶבְלְךָ נָפַל בִּנְעִים חֲבָלֶיהָ
אָפְלְךָ יֵאוֹר בִּמְאוֹר שְׁתִילֶיהָ
בְּאֹהֶל בֵּיתְךָ יַאֲהִילוּהָ
## 
## 
## 
## 
הָאֵל לִשְׁנֵיהֶם פְּנֵיהֶם יָאֵר
וְיוֹאֵל לִבְנוֹת קֹדֶשׁ אֲשֶׁר נִאֵר
אֲרִיאֵל בִּימֵיהֶם עוֹד תִּתְפָּאֵר
בְּצֵאתָהּ מִיַּד זָרִים בְּעָלוּהָ
## 
## 
## אל ההדס: (1021)
אֶל הַהֲדַס לַשְׁקוֹת צְמָחֶיהָ יָצְאָה כְּעֵין שֶׁמֶשׁ בְּזוֹרְחֶיהָ
עַלְמָה מְתוֹפֶפֶת לְבַב חָתָן שָׁלַל לְבַב מַחְמָד וְשִׂיחֶיהָ
רוֹן פָּצְחוּ שִׂפְתֵי רְשָׁפֶיהָ לֵב יַהֲלֹךְ תֶּמֶס בְּשִׂיחֶיהָ
יוֹרוּ בְּלֵב חֵץ בּוֹ בְּטַל הִשְׁקוּ מִדַּם לְבַב חוֹשְׁקִים רְצוּחֶיהָ
מֹר יַהֲלֹךְ לָהּ אִם בְּהִתְעַנֵּן כִּי מָר דְּרוֹר הָיוּ שְׁלוּחֶיהָ
תַּסְתִּיר בְּכַנְפֵי רֹאשׁ בְּשָׂמֶיהָ לֶחְיָהּ וְיִגָּלֶה לְרֵחֶיהָ
נוֹשֵׁךְ כְּנָחָשׁ מִבְּלִי לַחַשׁ לוֹהֵט כְּעֵין לַהַט רְמָחֶיהָ
חֶרֶב רְקָחִים לֶחֱיָהּ שָׁפַל לִשְׁמוֹ פְּרִי גִּנַּת רְקָחֶיהָ
עָשׂוּ בְּלַהֲטֵיהֶם כְּמוֹ עָשׂוּ חַכְמֵי בְּנֵי צֹעַן וּפַחֶיהָ
תַּצְפִּין הֲדָרָהּ בָּם וְהַשֶּׁמֶשׁ נוֹדַע בְּעַד עָבִים אֳרָחֶיהָ
אוֹר יַעֲלֶה מִזָּהֳרָהּ לַעְדּוֹת חֵן עַל פְּאַת נִזְמָהּ וְחַחֶיהָ
יִזְרַח לְמוּל אַפָּהּ בְּהַאִירוֹ מוּל הַמְּנוֹרָה אֶת פְּרָחֶיהָ
חָתָן בְּבֵיתְךָ מְצָאנוּהָ חָתָן וְזוֹ שִׁירַת שְׁבָחֶיהָ
קוּם וַעֲלֵה חָתָן וְתֵן תּוֹדָה לָאֵל עֲלֵי כָּל טוּב מְנָחֶיהָ
בִּרְשׁוּת גְּבִיר מֹשֶׁה אֲבִיר חָכְמָה דַּלְתֵי תְּבוּנָה גַּם בְּרִיחֶיהָ
זָרַח הֲדַר שִׁמְשׁוֹ וְלֹא יֶחֱשֵׁךְ עַד יֶחֱזֶה קֶרֶן מְשִׁיחֶיהָ
יָשִׁיב שְׁבוּת הָאֵל וְלֹא יוֹסִיף לִקְצֹר מְתֵי עַוְלָה סְפִיחֶיהָ
לָשִׁיר כְּיוֹם שִׂמְחַת חֲתָנֶיהָ שִׁיר אַהֲרוֹנֶיהָ פְּרָחֶיהָ
צָמְחָה יְשׁוּעָתָהּ כְּהוֹד יִצְמַח תּוֹצִיא אֲדָמָה לוֹ צְמָחֶיהָ.
## 
## 
## ישר מטו:(1024)
יָשָׁר מָטוּ פְּעָמָיו וְכָלוּ בְּיָגוֹן יָמָיו יָשׁוּב לִימֵי עֲלוּמָיו
לַדְרִיךְ נְתִיבוֹת תְּמִימָיו וּלְהָפִיק כָּל זְמָמָיו מְחַץ מָתְנַיִם קָמָיו
וְיִשָּׁמַע בְּכָל קְהִלָּה קוֹל חָתָן וְקוֹל כַּלָּה
כֵּן יְשִׂימֵם אֵל תְּהִלָּה וְיָשִׂישׂ עֲלֵיהֶם בְּחֶמְלָה כִּמְשׂוֹשׂ חָתָן עַל כַּלָּה
## 
## 
## 
## 
הוֹמֶה וְנִכְסַף לְבֵיתוֹ הַיּוֹם אַחֲרֵי בְּלוֹתוֹ יָשׁוּב לִימֵי עֲלוּמָיו
וּבֶן מִבֶּטֶן קְרָאתוֹ וְקָמִים דִּכְּאוּ אוֹתוֹ מְחַץ מָתְנַיִם קָמָיו
וּקְדֹשִׁים תּוֹצִיא מֵחוֹל וְתִשְׂמַח בְּתוּלָה בְּמָחוֹל
כֵּן יְשִׂימֵם אֵל תְּהִלָּה וְיָשִׂישׂ עֲלֵיהֶם בְּחֶמְלָה כִּמְשׂוֹשׂ חָתָן עַל כַּלָּה
## 
## 
## 
## 
וְעַם שְׁבִי הֵרַךְ לִבּוֹ גַּם שֵׂיבָה זָרְקָה בּוֹ יָשׁוּב לִימֵי עֲלוּמָיו
דַּכֵּא מְדַכְּאוֹ וְאוֹיְבוֹ וְחַרְבּוֹ תַּכְאִיב לִבּוֹ מְחַץ מָתְנַיִם קָמָיו
וְתַעֲדֶה כְּבוּדוֹת עֲדֵיהֶן כְּחָתָן פְּאֵר יְכַהֵן
כֵּן יְשִׂימֵם אֵל תְּהִלָּה וְיָשִׂישׂ עֲלֵיהֶם בְּחֶמְלָה כִּמְשׂוֹשׂ חָתָן עַל כַּלָּה
## 
## 
## 
## 
הוֹלֵךְ בְּמַחְשָׁךְ יְגוֹנָיו וְהִזְקִין בַּחֲצִי שָׁנָיו יָשׁוּב לִימֵי עֲלוּמָיו
וְנוֹשֵׂא לְכִסְאֲךָ עֵינָיו כְּעֶבֶד אֶל אֲדוֹנָיו מְחַץ מָתְנַיִם קָמָיו
וְאַחֲרֵי נִמְכָּר בְּמַעֲלוֹ גְּאֻלָּה תִּהְיֶה לוֹ 
כֵּן יְשִׂימֵם אֵל תְּהִלָּה וְיָשִׂישׂ עֲלֵיהֶם בְּחֶמְלָה כִּמְשׂוֹשׂ חָתָן עַל כַּלָּה
## 
## 
## 
## 
## אחלי לי: (1026)
אַחֲלַי לִי בְּנֵי כְּסִיל עֶזְרִי זָרְחוֹ יִסְחֲבָה כְּסוּת אֶדְרִי
## 
## 
צָהֳלָה עַל פְּנֵי זְמַן נִגְלֵית וַעֲרָבָה כְּמוֹ חֲבַצֶּלֶת
חַזְּקוּ יָד לְדוֹפְקֵי דֶּלֶת כִּי יְשׁוּבוּן לְעוֹז וּמֶמְשֶׁלֶת
## 
## 
יַעֲטוּ גִּיל וְיִשְּׂאוּ פְּרִי יִשְׂאוּ קוֹל בְּצִלְצְלֵי שִׁירִי
## 
## 
יֶעֱרַב מִדְּבַשׁ עֲלֵי חִכִּי שֵׁם נְסִיכִי וּמָר דְּרוֹר נִסְכִּי
מִבְּנֵי רוֹזְנִי וְנִין מַלְכִּי כּוֹכְבֵי אוֹר שְׁאַל יְשִׁיבוּן כִּי
## 
## 
נֶאֱצַל מִקְּהָת וּמִמְּרָרִי כּוֹכְבֵי פַּז לְכוֹכְבֵי שַׁחֲרִי
## 
## 
הוֹד וְהָדָר חֲזֵה עֲלֵי פָּנָיו בֵּן לְעַמְרָם וְצֶאֱצָא עָנָיו
רוֹזְנֵי כָּל יְקוּם וְאֵיתָנָיו מֵעֱזוּז אָב רְאֵה כְּבוֹד בָּנָיו
## 
## 
צוֹנְפֵי צִיץ וְחוֹבְשֵׁי נִזְרִי לִשְׁאוֹל אֵל בְּמִשְׁכְּנֵי אוֹרִי
## 
## 
נִצְּבָה אֵל יְמִינְךָ שֵׁגָל אֶת צְעִיף תָּאֳרָהּ פְּשֹׁט וּתְגַל
שֶׁמֶשׁ זְבוּל כְּסוֹבְבָה גַּלְגַּל לֵב בְּדֹלַח וְשַׁד כְּמוֹ נִדְגָּל
## 
## 
בּוֹא אֵלַי רְדֵה דְּבַשׁ וּצְרִי וּרְוֵה יֵין פְּרִי לְקוֹל תּוֹרִי
## 
## 
יַסְּדוּ עִיר וְיַצְּבוּ מִקְדָּשׁ כִּי כְּקֶדֶם בְּרִיתְכֶם חֻדַּשׁ
נִצְחֲכֶם שׁוֹכְנִי סְנֶה נִקְדָּשׁ יֶאֱסֹף מֵחָזוֹ וּמִפִּלְדָּשׁ
## 
## 
אֶל גְּבוּלִי וּמִגְרְשֵׁי עִירִי מִקְדָּשׁ כּוֹנְנוּ יְדֵי צוּרִי.
אַחֲלַי לִי בְּנֵי כְּסִיל עֶזְרִי זָרְחוֹ יִסְחֲבָה כְּסוּת אֶדְרִי
## 
## 
צָהֳלָה עַל פְּנֵי זְמַן נִגְלֵית וַעֲרָבָה כְּמוֹ חֲבַצֶּלֶת
חַזְּקוּ יָד לְדוֹפְקֵי דֶּלֶת כִּי יְשׁוּבוּן לְעוֹז וּמֶמְשֶׁלֶת
## 
## 
יַעֲטוּ גִּיל וְיִשְּׂאוּ פְּרִי יִשְׂאוּ קוֹל בְּצִלְצְלֵי שִׁירִי
## 
## 
יֶעֱרַב מִדְּבַשׁ עֲלֵי חִכִּי שֵׁם נְסִיכִי וּמָר דְּרוֹר נִסְכִּי
מִבְּנֵי רוֹזְנִי וְנִין מַלְכִּי כּוֹכְבֵי אוֹר שְׁאַל יְשִׁיבוּן כִּי
## 
## 
נֶאֱצַל מִקְּהָת וּמִמְּרָרִי כּוֹכְבֵי פַּז לְכוֹכְבֵי שַׁחֲרִי
## 
## 
הוֹד וְהָדָר חֲזֵה עֲלֵי פָּנָיו בֵּן לְעַמְרָם וְצֶאֱצָא עָנָיו
רוֹזְנֵי כָּל יְקוּם וְאֵיתָנָיו מֵעֱזוּז אָב רְאֵה כְּבוֹד בָּנָיו
## 
## 
צוֹנְפֵי צִיץ וְחוֹבְשֵׁי נִזְרִי לִשְׁאוֹל אֵל בְּמִשְׁכְּנֵי אוֹרִי
## 
## 
נִצְּבָה אֵל יְמִינְךָ שֵׁגָל אֶת צְעִיף תָּאֳרָהּ פְּשֹׁט וּתְגַל
שֶׁמֶשׁ זְבוּל כְּסוֹבְבָה גַּלְגַּל לֵב בְּדֹלַח וְשַׁד כְּמוֹ נִדְגָּל
## 
## 
בּוֹא אֵלַי רְדֵה דְּבַשׁ וּצְרִי וּרְוֵה יֵין פְּרִי לְקוֹל תּוֹרִי
## 
## 
יַסְּדוּ עִיר וְיַצְּבוּ מִקְדָּשׁ כִּי כְּקֶדֶם בְּרִיתְכֶם חֻדַּשׁ
נִצְחֲכֶם שׁוֹכְנִי סְנֶה נִקְדָּשׁ יֶאֱסֹף מֵחָזוֹ וּמִפִּלְדָּשׁ
## 
## 
אֶל גְּבוּלִי וּמִגְרְשֵׁי עִירִי מִקְדָּשׁ כּוֹנְנוּ יְדֵי צוּרִי.
## 
## 
## אתי להר: (1028)
אִתִּי לְהַר הַמֹּר כַּלָּה רְאִי דַּרְכֵּךְ
תֵּדְעִי הֲיֵשׁ בָּשָׂם אוֹ מָר דְּרוֹר עֶרְכֵּךְ
נָוֵךְ סְגוֹר לִבִּי אַל תִּבְחֲרִי בִּלְתּוֹ
פִּקְדִי בְּטוּב נָוֵךְ פֶּן תַּחְמְסִי סֻכֵּךְ
יַמִּים עֲלֵי יָמִים נַפְשִׁי יְבֵשָׁה כִּי
אֵין כָּל מְאוּם בִּלְתִּי עֵינַי לְמַן חִכֵּךְ.
## 
## 
## אזי שכינה: (1029)
אֲזַי שְׁכִינָה שְׁלוֹשׁ עֶשְׂרֵה שָׁנָה
נָתְנָה קוֹל וְגַם יָמִים שְׁמוֹנָה
יָמִים וְלֵילוֹת נוֹהֶמֶת כַּיּוֹנָה
יְלִידֵי עַם אֵין בְּפִיהוּ נְכוֹנָה
## 
## 
## 
## 
הָשִׁיבוּ מֵעַל פִּשְׁעֵיכֶם וְשׁוּבוּ נָא
וְשִׁמְעוּ אֵלַי אוּלַי תִּמְצְאוּ חֲנִינָה
דִּינוּ לַבֹּקֶר מִשְׁפָּט בַּקְּשׁוּ אֱמוּנָה
הַשְׂכִּילוּ שֵׁבוּ הַרְבּוּ תְּחִנָּה
מִפְּנֵי חֶרֶב הַיּוֹנָה
## 
## 
## 
## 
בְּכָל זֹאת לֹא עָנְתָה וְלֹא פָּנְתָה
כִּי עָוְתָה וְהִרְבְּתָה מַעֲוָה וְאָשַׁם מִשְׁכָּנָהּ
הַשְּׁכִינָה עֲבוּר זֹאת נָסְעָה מִכַּפֹּרֶת לַכְּרוּבִים
וְהִיא מְצַעֶקֶת וּמַר זוֹעֶקֶת שׁוּבוּ בָּנִים שׁוֹבָבִים
רָאֹה רָאֲתָה וְעָלֹה עָלְתָה מִכְּרוּבִים לְשַׁעַר בַּת רַבִּים
הַכְּרוּבִים הִשְׁמִיעוּ זְעָקָה קוֹל בְּכִי וַאֲנָקָה
וְאִישׁ מֵאָחִיו נִפְרָדוּ וְחָרוֹד חָרְדוּ
וְשׂוֹשׂ לֹא שָׂשׂוּ וְלֹא הִתְעַלְּסוּ בָּאֲהָבִים
רָאֹה לֹא רָאָה בְּעֵת לָאֹה לָאָה כִּי גָּאֹה גָּאָה
בַּעֲלוֹת שְׁכִינָה שְׁלִישִׁית מִמִּפְתָּן לֶחָצֵר 
אֲבָל הֵכִין מַטְבֵּחַ בַּעֲלוֹת שְׁכִינָה רְבִיעִית מֵחָצֵר לַמִּזְבֵּחַ
בִּינוּ נָא זֹאת פֶּן לְבַבְכֶם יִתְמוֹגָג בַּעֲלוֹת שְׁכִינָה מִמִּזְבֵּחַ לַגָּג
נִבְלָתָם תִּהְיֶה כְּדֹמֶן מֵאַחֲרֵי הַקּוֹצֵר
הַקּוֹצֵר יִקְצוֹר וּבוֹצֵר יִבְצֹר מִכֶּם בְּיוֹם מְבוּכָה וּמְהוּמָה
מַדּוּעַ לֹא תָּבִינוּ גַּם לֹא תַּאֲמִינוּ
בַּעֲלוֹת שְׁכִינָה מִן הַגָּג לַחוֹמָה
קִרְאוּ בְּקוֹל רָם וְלֵב כָּל גֶּבֶר יַסְעִיר בַּעֲלוֹת שְׁכִינָה מֵחוֹמָה לָעִיר
טֶרֶם יִתְנַגְּפוּ רַגְלֵיכֶם גּוּרוּ לָכֶם מִפְּנֵי חֶרֶב
כִּי אַכְזְרִיּוּת חֵמָה וְשֶׁטֶף אָף בְּעֵת מִשְׁאָף אֶשְׁפּוֹךְ עַל עוֹזְבֵי תּוֹרָתִי
זִכְרוֹ זֹאת וְהִתְאוֹשְׁשׁוּ וְהִתְקוֹשְׁשׁוּ וָקוֹשּׁוּ
כִּי עָלְתָה שְׁכִינָה בַּאֲנִינָה מִתּוֹךְ הָעִיר לְרֹאשׁ הָהָר
קַדְרוּת לָבְשׁוּ שְׁחָקִים וַיִּמּוֹטוּ וְהִתְמוֹטְטוּ חוּגֵי אֲרָקִים
וְשָׁפַל וְנָפַל כָּל הַר וְאַדְנֵי אַפַּדְנֵי
אָהֳלֵי אֶרֶץ וְעֶרֶץ הִמְעִיד וְהִרְעִיד וְהִרְגִּיעַ
וּנְהָרִים יְאוֹרִים וַאֲגַמִּים רָמִים הוֹבִישׁ וְהִרְקִיעַ
בַּעֲלוֹת שְׁכִינָה מִמַּעַל לָרָקִיעַ
## 
## 
## 
## 
אֲזַי אָבְלָה אֶרֶץ אֻמְלְלָה
נָבְלָה תֵּבֵל בְּעֵת
גָּבַר הַחֵטְא וְעָווֹן נִכְתַּם וּגְזַר דִּין נֶחְתַּם
וְדֹק וְחוּג הָמוּ כְּאִישׁ נִדְהָם הַכּוֹכָבִים אָסְפוּ נָגְהָם
וַתִּרְגַּז הָאָרֶץ וְכָל מַטֵּה עֹז שָׁבַר
זֶרֶם מַיִם עָבַר
חַתָּה אֶרֶץ הַצְּבִי וְכָל עָרֶיהָ
טָבְעוּ בָּאָרֶץ שְׁעָרֶיהָ
יַחַד כְּרוּב שַׁמָּה וְשַׁעֲרוּר
כָּל פָּנִים קִבְּצוּ פָּרוּר
לוּחוֹת וּכְרוּבִים יֶהֱמָיוּן
מַלְאֲכֵי שָׁלוֹם מַר יִבְכָּיוּן
נְגִידִים וְרוֹזְנִים וְשׁוֹפְטֵי אָרֶץ
סָחֲרוּ אֶל אֶרֶץ
עַלִּיזִים עָמְדוּ מִפְּנֵיהֶם
פְּנֵי אַרְיֵה פְּנֵיהֶם
צְעִירֵי הַצֹּאן מֵרֹב יְגוֹנוֹת
קָרְאוּ לַמְּקוֹנְנוֹת 
רָגְזוּ כִּי יָצָא הַקֶּרֶץ וַתִּמָּלֵא חֵמָה בִּרְגָזוֹת
שֹׁמּוּ שָׁמַיִם עַל זֹאת
תֹּפְשֵׂי הַתּוֹרָה יִבָּהֵלוּן כַּיּוֹלֵדָה יְחִילוּן
יַעֲנוּ כֻּלָּם בְּפָנִים נִזְעָמִים
הָגְלָת יְהוּדָה כֻּלָּהּ הָגְלָת שְׁלוֹמִים
וְהַשְּׁכִינָה בַּאֲנִינָה עוֹלָה לְמַעְלָה וְצוֹעֶקֶת בְּקוֹל כְּחוֹלָה
דּוֹבֶבֶת וְנוֹבֶבֶת בְּנִיב יְנוֹצֵץ כְּשַׁלְהֶבֶת
הַיּוֹם אֶעֶזְבָה אוּלָם הֲדוֹמִי אֵלְכָה אָשׁוּבָה אֶל מְקוֹמִי
הֲמוֹנֵי אֶרְאֶלִּים וּבְנֵי אֵלִים יַעֲנוּ וְיִנְאֲמוּ
שׁוּבוּ שׁוּבוּ עַד אֲשֶׁר יֶאְשָׁמוּ
יֶאְשְׁמוּ וְנוֹקְשׁוּ הַיּוֹם לְפָנַי הָעָם הַמַּכְעִיסִים אוֹתִי עַל פָּנַי
וַיַּמְרוּ בִּי בְּכָל מִפְנֵיהֶם לְמַעַן בֹּשֶׁת פְּנֵיהֶם
דֶּרֶךְ אַף וְחֵמָה מֵהֶם אַעֲבִיר וְחֶסֶד וְרַחֲמִים לָהֶם אַגְבִּיר
הֲלֹא עֵת יְשׁוּבוּן אֵלַי חִישׁ אָשׁוּב אֲלֵיהֶם
וְיִקְרָאֻנְנִי עֵת יְשׁוּבוּן אֵלַי חִישׁ אָשׁוּב אֲלֵיהֶם
בַּצַּר לָהֶם יְשַׁחֲרֻנְנִי
יְשַׁחֲרֻנְנִי אָז יִמְצָאֻנְנִי עוֹנֶה עֲתִירָה
הָאֵל לְמוֹשָׁעוֹת בַּצָּר עֶזְרָה
וְהַחוֹסֶה בִּי מִשְּׁמוּעָה רָעָה לֹא יִירָא
דָּרֵי מַטָּה לִי יִזְעֲקוּ בְּיוֹם אַף וְעֶבְרָה
הֲמֻלַּת הֲמוֹנַי אֵלַי יִשְׁתַּחֲווּ לְבַטֵּל גְּזֵרָה
חֲבוּרַת הוֹלְכֵי תֹּם לִי יַעֲנוּן וְיָשִׁירוּ שִׁירָה
זִיקֵי זְבוּל לִי יְזַמְּרוּן זִמְרָה
קְדוֹשֵׁי אֶרֶץ וְאֵילֵי עֶרֶץ יַחַד בְּמִלָּה בְּרוּרָה
## 
## 
יְמַלְּלוּ יְהַלְּלוּ יְוַעֲדוּ יְדַגְּלוּ יְהַדְּרוּ בְּאַהֲבָה וּבְחִבָּה
לְאֵל נַעֲרָץ בְּסוֹד קְדֹשִׁים רַבָּה. 
## 
## 
## איך: (1035)
אֵיךְ עַם גָּדוֹל וָרָם הוּנַף לָאֵל וְהוּרַם
זָרִים יְבוֹזוּן יְגִיעוֹ וְגַם כָּל רְכוּשׁוֹ יָחֳרָם
בְּנֵי צִיּוֹן הַיְּקָרִים בְּנֵי חָם וּבְנֵי הַגְרָם
מִתְגַּבְּרִים עַל גְּבִירָם אִם לֹא כִּי צוּרָם מְכָרָם וַיְיָ הִסְגִּירָם
## 
## 
## 
## 
אֵשׁ עָצוּר בְּעַצְמוֹתַי מְלַהֶטֶת בִּכְלָיוֹתַי
וּבְכַשִּׁיל וְכֵילַפּוֹת הָלְמוּ מַשְׂכִּיּוֹתַי
וְאֶת הֵיכְלֵי תּוֹרָתִי וּמִגְדְּלֵי תַּלְּפִּיּוֹתַי
אִם לֹא כִּי צוּרָם מְכָרָם וַיְיָ הִסְגִּירָם
## 
## 
## 
## 
וַאֲחֵי תַּנִּים נָתְנוּ אֶת אַחַי וְאַחְיוֹתַי
חָשַׁךְ מִשְּׁחוֹר תָּאֳרָם וְרוֹאָם לֹא הִכִּירָם
וַיָּסִירוּ כִּתְרָם וַיַּשְׁלִיכוּ נִזְרָם
אִם לֹא כִּי צוּרָם מְכָרָם וַיְיָ הִסְגִּירָם
## 
## 
הִקְנֵאתִיו בְּלֹא אֵל וְהִקְנִיאַנִי בְּלֹא עַם
מִגֶּפֶן סְדוֹם נִטְעָם וּמֵחָם וְיֶפֶת גִּזְעָם
וּלְהַרְפּוֹת אָז זַרְעָם חִזֵּק אֶל אֶזְרוֹעָם
*וְאֵיךְ אָקוּם וְאִנָּעֵר...
## 
## 
## איש האלהים: (1036)
אִישׁ הָאֱלֹהִים אֲשֶׁר שָׁלַחְתָּ לְהוֹרֵינוּ
יָבוֹא נָא עוֹד אֵלֵינוּ וְיוֹרֵינוּ
## 
## 
## 
## 
יָבוֹא לִפְדּוֹת נֶעֱבָדִים אֶלֶף שָׁנִים
הָיְתָה שִׁפְחָה לַעֲבָדִים אֵם הַבָּנִים
אַיֵּה מוֹפְתִים וַחֲסָדִים הָרִאשׁוֹנִים
## 
## 
## 
## 
כַּמָּה מְלָכִים הוֹכַחְתָּ בַּעֲבוּרֵנוּ
עַתָּה שַׂחֲקוּ עָלֵינוּ צָרֵינוּ
## 
## 
## 
## 
הוֹחִילוּ קֵץ דָּנִיאֵל וַיִּתְמְהוּ
וּפַעֲמֵי רִכְבֵי הַגּוֹאֵל יִתְמַהְמְהוּ
יִקְרָאוּךָ אַיֵּה אֵל אֵלִיָּהוּ
## 
## 
## 
## 
כַּאֲשֶׁר שְׁאוֹן יָמִים הִשְׁבַּחְתָּ לְעָבְרֵנוּ
כֵּן מִמּוֹטוֹת עֻלֵּנוּ תַּתִּירֵנוּ. 
## 
## 
## 
## 
דַּבֵּר עַל לֵב נִדְהָמִים וְנִכְלָמִים
וּתְנָה עַל כַּף שׁוֹמְמִים כּוֹס תַּנְחוּמִים
הַאֵין קֵצֶה לַיָּמִים הַנֶּעֱלָמִים
## 
## 
## 
## 
מֵהֵיכְלֵי צִיּוֹן שִׁכַּחְתָּ אֶת שִׁירֵנוּ
וּבְתוֹךְ בָּבֶל תָּלִינוּ כִּנּוֹרֵנוּ
## 
## 
הַאֵין שָׂרִיד לִגְבִישַׁי וּלְתַרְשִׁישַׁי
אֵי רִכְבִּי אֵי פָּרָשַׁי אֵי מִקְדָּשַׁי
אַיֵּה מִבְחַר שָׁלִישַׁי וְנִין יִשָׁי
## 
## 
וְאַיֵּה רוֹעִים אֲשֶׁר מֵאָז מָשַׁחְתָּ לְשָׁמְרֵנוּ
לִהְיוֹת עוֹמְדוֹת רַגְלֵינוּ בִּשְׁעָרֵינוּ
## 
## 
## אל תאיצו: (1039)
אַל תָּאִיצוּ לְנַחֵם לֵב יְמָאֵן לְהִתְנַחֵם
עַל חַלְלֵי בַּת עַמִּי הַנְּשׂוּאִים מֵרֶחֶם
וְעַל חוֹמַת בַּת צִיּוֹן הַמְּכוּרָה בְּיַד לוֹחֵם
וְאֵין דּוֹרֵשׁ לִשְׁלוֹמָהּ וְאֵין חוֹמֵל וְאֵין מְרַחֵם
וְהֵיכַל צוֹעֵק אֵיךְ אֶל דָּבָר יְיָ צָמֵאתִי
אוֹי לִי כִי נִדְמֵיתִי
## 
## 
## 
## 
יְדִידַי אֶל מִי אֶבְכֶּה וְאֶשָּׂא נֶהִי בַּתְּחִלָּה
אִם לִכְבוֹד אָב נַעֲלָה וְאִם לְבֵן אֲשֶׁר הָגְלָה
וְאִם לִמְנוֹרָה וְגֻלָּה לְעֵינֵי אוֹיֵב מְגֻלָּה
וְאִם לַעֲזָרָה קְדוֹשָׁה בְּדַם כּוֹהֲנִים מְגוֹלָלָה
נִמְסְכוּ דָּמִים בְּדָמִים דְּמֵי כֹּהֵן בְּדָם עוֹלָה
וְאִם עַל עוֹלָל רֻטַּשׁ וְאִם עַל אֵם שֻׁכְּלָה
וְאִם עַל עֵדָה כְּחוֹלָה תִּצְעַק כִּי נֶחֱלֵיתִי
וְגַם אֲנִי אֶבְכֶּה לְבִכְיָהּ וְכָמוֹהָ חֻלִּיתִי
אוֹי לִי כִי נִדְמֵיתִי
## 
## 
## 
## 
הָהְפַּךְ שִׁיר בְּנֵי אָסָף לְקוֹל נַאֲקַת הַחֲלָלִים
וּבְנֵי זֶרַע אַהֲרֹן בְּיָד זָרִים מְחֻלָּלִים
וּמִתִּפְאַרְתָּם יָצְאוּ לִפְנֵי צַר שׁוֹלָלִים
וְתַחַת בִּגְדֵי קֹדֶשׁ לְבוּשׁ שַׂקִּים וַחֲבָלִים
בְּרֶדֶת כָּל בְּנֵי אֵלִים לְטֶבַח כִּבְנֵי אֵילִים
וּכְלֵי מִקְדָּשׁ יְיָ בְּדָם מְשָׁרְתִים מְגֹאָלִים
קוֹל קוֹרֵא עָשׂוּ כָּלָה הֲלֹא חַרְבִּי צִוֵּיתִי
כִּי עֲווֹן בָּנִים סוֹרְרִים לְפָקְדוֹ הֵן נִגְלֵיתִי
אוֹי לִי כִי נִדְמֵיתִי
## 
## 
## 
## 
וַיְהִי לְאֵבֶל כִּנֹּרִי וְעֻגָבִי לְקוֹל בֹּכִים
וְתַחַת נִסְכֵי תָּמִיד דְּמָעַי תָּמִיד נְסוּכִים
וְחַגִּי הָיָה לְחָגָּא וְשַׁאֲגוֹתַי נִתָּכִים
יְשִׁישִׁים שָׁכְבוּ חוּצוֹת וְאַשְׁפּוֹת חִבְּקוּ מְלָכִים
וְעוֹלָלִים בְּחֵיק אִמָּם כַּמַּיִם לֵב שׁוֹפְכִים 
אִם אֲדַבֵּר בְּמַר שִׂיחִי כְּאֵבַי לֹא נֶחְשָׂכִים
עַד אָן אֶצְעַק חָמָס וּמֵהָכִיל נִלְאֵיתִי
חֲמַת יְיָ מָלֵאתִי וּמִסִּתְרוֹ גֻּלֵּיתִי
אוֹי לִי כִי נִדְמֵיתִי
## 
## 
## 
## 
דּוּמָם יָשְׁבָה גְּבֶרֶת וְלִדְבַר יְיָ צָמְאָה
אֵיךְ תַּחַת רְבִיד מִשְׂרָה עַל שִׁכְמָהּ עֹל נָשְׂאָה
וּמִמּוֹכֵר אֶל קוֹנֶה מָנוֹחַ לֹא מָצְאָה
יָצְאָה מֶנָּה הֲדָרָהּ וְהִיא לַטֶּבַח יָצְאָה
הֲשָׁכַח אֵל חַנּוֹת וְאִם צְבָאָהּ עוֹד לֹא מָלְאָה
וּמִיָּמִים יָמִימָה הֶגֶה וְקִינִים קָרְאָה
וַתֹּאמֶר אוֹי נָא לִי לִקְרֹא נְהִי נִקְרֵאתִי
וְיוֹם דָּרַךְ צוּר קַשְׁתּוֹ כְּמַטָּרָה נִמְצֵאתִי
אוֹי לִי כִי נִדְמֵיתִי
## 
## 
הַמָּאוּס יָהּ מָאַסְתָּ וְאִם רַחֲמִים קָפַצְתָּ
הֲלָנֶצַח תֹּאכַל חֶרֶב בְּבֵן קֶדֶם אִמַּצְתָּ
וְנִזְרוֹ הֵן חִלַּלְתָּ וּבְרִיתוֹ נִאַצְתָּ
וְכַנָּה נָטְעָה יְמִינְךָ גְּדֵרֶיהָ פָּרַצְתָּ
כִּי אַתָּה עָשִׂיתָ צוּר כַּאֲשֶׁר חָפַצְתָּ
מְקוֹם קֹדֶשׁ הַקָּדָשִׁים יוֹם סִתְרוֹ הוּצֵאתִי
צָעֲקָה הַפָּרֹכֶת נִגְלֵיתִי וְהָגְלֵיתִי
אוֹי לִי כִי נִדְמֵיתִי
## 
## 
## אשחר עדתי: (1046)
אֲשַׁחֵר עֲדָתִי – / וְלִמְאֹד עֲנִיָּה, / וְאֶפְקֹד נְוָתִי – / וְרַבָּה שְׁאִיָּה,
גְּדֵרוֹת דְּחוּיוֹת / וְקִירוֹת נְטוּיוֹת / וְעֵיפָה וְאֹפֶל / וְעָיֵף וְצִיָּה.
וְקִפּוֹז תְּקַנֵּן / וְעוֹרֵב יְקוֹנֵן / וְיַעְנוֹת וְתַנּוֹת / מְתַנּוֹת אֲנִיָּה,
לְטָאָה וְחַיָּה / וְאַיָה וְדַיָּה / וּמִסְפֵּד וְאֵבֶל / וְקוֹל תַּאְנִיָּה.
שְׁאִלְתִּים: ״וְאַיֵּה / עֳפָרִים, צְבָיֵי / חֲמוּדוֹת, וְיוֹנֵי / אֲפִיקֵי עֲלִיָּה?
וְאַיֵּה עֲלִיּוֹת / בְּאֶקְדָּח בְּנוּיוֹת / וְגָבְהֵי אֲרָזִים / וְאֶבֶן שְׁתִיָּה?
וְאַיֵּה דְבִירִים / יְסוּדֵי יְקָרִים / וְחַצְרוֹת עֳפָרִים / וְהֵיכְלֵי צְבִיָּה?
וְאַיֵּה עֲלָמוֹת / לְבוּשׁוֹת רְקָמוֹת, / כְּבוּדוֹת פְּנִימוֹת / בְּחַדְרֵי שְׂכִיָּה?
וְאַיֵּה עֲדָנִים / וְאַיֵּה שְׁמָנִים / וְיֵינֵי רְנָנִים / וְדַת הַשְּׁתִיָּה?
וְאַיֵּה עֲבוֹדָה? / וְאַיֵּה תְעוּדָה? / וְאַיֵּה כְהֻנָּה? / וְאַיֵּה לְוִיָּה?
וְאַיֵּה מְלוּכָה / בְּמִשְׁפָּט נְסוּכָה / בְּשָׂפָה בְרוּרָה / בְּאֶפֶס רְמִיָּה?
וְעָנוּ בְנִיהֶם: / ״שְׁאוֹל מִשְׁכְּנֵיהֶם, / בְּחוֹרֵי עֲפָרִים / וְעִמְקֵי נְשִׁיָּה.
וְעָלוּ בְגַבָּם / דְּשָׁאִים וְעֶשְׂבָּם / לְמִרְמַס יְעֵלִים / וּמִרְעֵה גְדִיָּה.
וְהוֹרוּם רְגָבִים / בְּחִצֵּי רְקָבִים, / מְשׁוּכִים שְׁכוּבִים / בְּתוֹךְ מַאְפֵּלְיָה.
וּבֹקֶר וְעֶרֶב – / לְקֶרַח וְחֹרֶב, / לְמִכְוַת זְרָמִים / וְזִרְמֵי כְוִיָּה.
וְהָלְכוּ בְמוֹ יָם – / וְאֵין קֵץ לְשִׁבְיָם / לְעַנּוֹת נְפָשׁוֹת / וְכַלּוֹת גְּוִיָּה.
וְיָם הָלְכוּ בוֹ – / אֲבַדּוֹן נְתִיבוֹ / וּמָוֶת לְחוֹבֵל / וְקֶבֶר לְצִיָּה.
חֲרָדָה וְשַׁמָּה / וּפַחַד וְאֵימָה, / וְאֵין קוֹל וְעוֹנֶה / בְּכָל הָאֳנִיָּה.
וְעֵדָה הֲדוּרָה / צְמִיתוּת מְכוּרָה, / נְתוּשָׁה, נְטוּשָׁה / לְחֶרֶב נְטוּיָה.
וְזַרְעָם נְפוּצִים, / לְחוּצִים, מְחוּצִים, / בְּתוֹלְדוֹת נְגָעִים / וּמַכָּה טְרִיָּה.
וּבָחַל אֲבִיהֶם / בְּאִמָּם וּבָהֶם / וּמָשְׁלוּ עֲלֵיהֶם / בְּנוֹת נָכְרִיָּה –
אֱמוֹרִית וְחִתִּית / וְהַגְרִית וְכִתִּית / וְהַמִּדְיָנִית / וְהַמּוֹאֲבִיָּה״.
אֱלֹהִים בְּרַחְמָיו / יְרַחֵם יְתוֹמָיו / וְיִקְבֹּץ זְרוּיָיו / לְאֶרֶץ נְקִיָּה.
אֲשֶׁר רָם וְנַעְלָה / וְהוֹרִיד – וְהֶעְלָה, / וּמָחַץ – וְרָפָא / וְהֵמִית – וְהֶחְיָה.
יְשׁוֹבֵב הֲדָרוֹ / וְיִבְנֶה דְבִירוֹ / וְיִשְׁכֹּן חֲצֵרוֹ / וְיֶאְסֹף דְּחוּיָה.
מְחַדֵּשׁ חֳדָשִׁים / יְקַבֵּץ קְדוֹשִׁים, / אֲנָשִׁים וְנָשִׁים / לְעִיר הַבְּנוּיָה.
וְזֶה הַחֹדֶשׁ / לְטוֹבָה יְחַדֵּשׁ / וְרָצוֹן יְצַו אֵל / רַב הָעֲלִילִיָּה.
## 
## 
## בת ברמה: (1052)
בַּת בְּרָמָה נִשְׁמַע קוֹל שְׁאוֹנֶיהָ רָחֵל מְבַכָּה עַל בָּנֶיהָ
יוֹם מְשַׂנְּאִים דִּמּוּ לָהּ וַיִּנָּקְמוּ עַד לְרֹאשָׁהּ עָצְמוּ בַּעֲווֹנֶיהָ
הֶעֱרוּ יְסוֹדָהּ מִיּוֹם סָר דּוֹדָהּ וְנֶעֱלַם כְּבוֹדָהּ מִמְּעוֹנֶיהָ
וַתְבַקֵּשׁ מְאַהֲבִים וְנֶהֶפְכוּ לָהּ אוֹיְבִים וְעֶרְיָה שׁוֹכְבִים בּוֹ בְּכֹהֲנֶיהָ
דּוֹדָהּ אָז דָּרְשָׁה וְאֶת פָּנָיו בִּקְּשָׁה וְכַשִּׁפְחָה חָשָׁה אֶל אֲדוֹנֶיהָ
הַחֲרֵם יָהּ מְעַנָּהּ וְאַתְּ הֱיֵה מָגִנָּהּ וּכְאָז עַל כַּנָּהּ כֵּן תְּכִינֶהָ
## 
## 
## בת ציון: (1053)
בַּת צִיּוֹן שָׁמַעְתִּי מְמָרֶרֶת אֲמָרֶיהָ
אֲהָהּ עַל כּוֹס שָׁתִיתִי וּמָצִיתִי שְׁמָרֶיהָ
אֱלִי עֲדִינָה לִשְׁכִינָה אֲשֶׁר חָשְׁכוּ מְאוֹרֶיהָ
כִּבְתוּלָה חֲגֻרַת שַׂק עַל בַּעַל נְעוּרֶיהָ
## 
## 
## 
## 
הֵילֵל יַעַר לְבָנוֹן אֲרָזֶיךָ אֵשׁ אָכְלָה
וְשַׁעַר צִיּוֹן יִסְפֹּד כִּי אֵל עָשָׂה כָּלָה
וְתִתְפַּלֵּשׁ הָעֲזָרָה כִּי שָׁבְתָה הָעוֹלָה
וְהַלִּשְׁכָּה תְּקוֹנֵן כִּי אָפְסוּ סַנְהֶדְרֶיהָ
## 
## 
## 
## 
לִשְׁכַּת בִּירָה תִּבְכֶּה אוֹי עַל זֶרַע אַהֲרֹן
וּבֵית קֹדֶשׁ הַקֳּדָשִׁים עַל גְּנִיזַת אָרוֹן
וְהַפָּרֹכֶת תִּצְעַק אֵין לִמְקוֹמִי יִתְרוֹן
כִּי רָאֲתָה זָרִים גִּלּוּ אֶת סְתָרֶיהָ
## 
## 
## 
## 
וְהִמְחֲתָה מְקוֹנֶנֶת אַיֵּה קְטֹרֶת סַמִּים
וְלֵב אַהֲרֹן יִקָּרַע עַל אוּרִים וְעַל תֻּמִּים
וּמִזְבֵּחַ יִתְרַגֵּז עַל עוֹלוֹת וּשְׁלָמִים
וּמַדּוּעַ לֹא בְּעִתָּהּ יְכִינוּהָ סוֹדְרֶיהָ
## 
## 
## 
## 
יְיֵלִיל כִּנּוֹר לְוִיִּים מִי יָעִיר נְגִינוֹתַי
וְתַעֲנֶה מְנוֹרָה טְהוֹרָה מִי יַעֲלֶה נָרוֹתַי
וְהָאֹהֶל מִתְאוֹנֵן אֵין מֵקִים יְרִיעוֹתַי
וְהַתּוֹרָה תִּתְרַעֵם כִּי חָדְלוּ שׁוֹחֲרֶיהָ
## 
## 
## 
## 
חוּל יָחוּל הַשֻּׁלְחָן אֵי עוֹרְכֵי מַעֲרָכָה
וּכְהֻנָּה כֵּן תֶּהְגֶּה אֵיכָה שָׁבְתָה מְלָאכָה
וּבַת עַמִּי עַל כָּל זֹאת דִּמְעָתָהּ נִתָּכָה
כִּי לִפְנֵי צָרֶיהָ הָלְכוּ שְׁבִי שָׂרֶיהָ
## 
## 
זֶה כַּמָּה מְיַחֶלֶת יוֹם רָצוֹן מִמְּךָ צוּר
קְשׁוּרָה כְּצִפּוֹר בְּיַד צָר וְאֶפֶס עָזוּב וְעָצוּר
קוּם בְּטֶרֶם יִתַּמּוּ עוֹלְלוֹת כֶּרֶם בָּצוּר
וּפְקֹד כַּנָּה נְטַשְׁתָּהּ וּפָרַצְתָּ גְּדֵרֶיהָ
## 
## 
## ירדתי פלאים: (1055)
יָרַדְתִּי פְּלָאִים פֶּתַע בֵּין צָרַי וּמוֹנַי
וַיָּשָׁב דְּבִירִי חָרְבָּה וַיֶּאְשְׁמוּ מְעוֹנַי
## 
## 
## 
## 
הַאֵין לִי אֲרוּכָה וּצְרִי עַל רֹב מַחֲלָתִי
הָהּ נִסַּע וְנִגְלָה דּוֹרִי וַתֶּאְשַׁם נְוָתִי
אִמְרוּ לִי הֲצוּרִי עֶזְרִי שָׁכַח אַהֲבָתִי 
מִי רָאָה כְּזֹאת מִי שָׁמַע כִּכְאֵבַי וְאוֹנַי
אָן אֶדְרֹשׁ לְדוֹד כִּי נֶחְבָּה גַּם נָס מִלְּפָנַי
## 
## 
## 
## 
וָאֹמַר הֲשָׁכַח חַנּוֹת הַדּוֹד הַמְּרַחֵם
אֵיךְ לִבִּי בְּמַר בְּצִיר וִיגוֹנוֹת לֹא יָשׁוּב יְנַחֵם
הָיָה לִי לְמָגֵן צִנּוֹת אֵיךְ נֶהְפַּךְ לְלוֹחֵם
## 
## 
## 
## 
וּבְקָרְאִי בְּצַר לֹא הוֹשַׁע לֹא רָאָה יְגוֹנַי
וַיַּבְעֵר בְּלִבִּי לַבָּה וַיְשַׁו יָם בְּעֵינַי
## 
## 
## 
## 
דִּרְשׁוּ נָא יְדִידַי וּרְאוּ מִי שָׁמַע כְּזֹאת
בָּנִים לַאֲבִיהֶם קָרְאוּ וַיַּעֲנֵם בְּעַזּוֹת
לֹא רִחַם לְלִבּוֹת נִרְאוּ נִרְגָּזוֹת וְרָזוֹת
## 
## 
## 
## 
כַּמָּה מַמְּרוֹרִים אֶשְׂבַּע אִינַק רוֹשׁ פְּתָנַי
יוֹם הוֹדִי וְסוֹדִי נִשְׁבָּה גַּם נִשְׁבּוּ הֲמוֹנַי
## 
## 
## 
## 
הִכּוֹנִי וְאֵין לִי מַרְפֵּא מַכָּה אַךְ עֲצוּמָה
הָהּ נִדָּח אֲנִי אֶל כָּל פֶּה וּלְקַצְוֵי אֲדָמָה
אַךְ אוֹדֶה שְׁמוֹ וַאֲצַפֶּה עַד יַשְׁקִיף בְּעָצְמָה
## 
## 
וָאֶקְרָא בְּחֶבְרַת זֶרַע עַמִּי נֶאֱמָנַי
הוֹדוּ אֵל וּמִתְנַדְּבִים בָּעָם בָּרְכוּ יְיָ
## 
## 
## ימינך השיבות: (1059)
יְמִינְךָ הֲשִׁיבוֹתָ וְנָטָה יְמִינוֹ צָר
הֲמָאֹס מְאַסְתָּנוּ וְאִם יָדְךָ תִקְצָר
## 
הֲלֹא יָדְךָ תָעֹז וְתָרוּם יְמִינֶךָ
וְתַשְׁקִיט וְתַרְשִׁיעַ וְאֵין עִמְּךָ מַעְצָר
## 
לָמָּה בְעָלוּנוּ אֲדֹנִים וְאַתְּ חֶלְקִי
וְעַם יַעֲבֹד יוֹצֵר הֲיוּכַל עֲבֹד נוֹצָר
## 
דְּגוּלָה בְּשֵׁם קָדְשָׁךְ בְּעֵת צָר וְעֵת מֶרְחָב
וְאֵיךְ פַּעֲמָהּ יִמְעַד וְאֵיךְ צַעֲדָהּ יֵצָר
## 
הֲבֵאתָהּ יְמֵי עוֹלָם בְּמוּסַר בְּרִית אַהְבָה
וְגַם הִיא יְמֵי עוֹלָם לְהַחֲזִיק בְּךָ תִּפְצָר.
## 
## 
## יום צאת: (1060)
יוֹם צֵאת צִבְאוֹת הֲמוֹנַי מִתַּחַת יָד מְעַנַּי 
יֹאמְרוּ גְּאוּלֵי יְיָ אֲשֶׁר גְּאָלָם מִיַּד צַר לְכוּ נְרַנְּנָה לַיְּיָ
## 
## 
## 
## 
הֲמוֹנֵי דִּגְלֵי אֲיֻמָּה הוֹצִיא מִפֶּרֶךְ בְּעָצְמָה
וּבְנֵי נוֹף הִלְבִּישׁ כְּלִמָּה וּבְפַרְעֹה עָשָׂה נְקָמָה אֵל נְקָמוֹת יְיָ
וַיַּהֲפֹךְ יְאוֹרֵיהֶם לְדָם וּבִצְפַרְדֵּעַ הִשְׁחִית כְּנֶגְדָּם
וַיְהִי הַכִּנָּם בָּאָדָם וִיבוּא עָרֹב לְהַשְׁמִידָם וְרַבּוּ חַלְלֵי יְיָ
## 
## 
הִכָּם רֵאשִׁית בְּמַכַּת אוֹנִים וְהוֹצִיא עִמּוֹ גֶּזַע אֱמוּנִים
לְמַעַן בְּרִית אֵיתָנִים הוֹדוּ לַאֲדוֹנִים הָאֲדוֹנִים הַלְלוּ עַבְדֵי יְיָ.
## 
## 
## יחיש קץ: (1061)
יָחִישׁ קֵץ יְשׁוּעָה הָאֵל תְּמִים דֵּעָה וְנִחָם עַל הָרָעָה
יוֹנַת אֵלֶם לְרֹב מְבוּכָה יוֹם יוֹם מְיַחֶלֶת אֲרוּכָה וְהִנֵּה צָרָה וַחֲשֵׁכָה
הוֹמִיָּה כַּהֲמוֹת יָם שְׁאוֹנָהּ וּתְיֵלִיל עַל רֹב יְגוֹנָהּ וְעַל בָּנֶיהָ בּוֹכָה
וְצוֹוַחַת קוֹל בָּרָמָה עַל כִּי הָיְתָה לְאָמָה וְתִפְאַרְתָּהּ לָאָרֶץ הֻשְׁלָכָה
דּוֹדִי מְשׂוֹשׂ גִּילִי אַלּוּף נְעוּרַי הַגִּידָה לִּי שֶׁאָהֲבָה נַפְשִׁי אֵיכָה
הִצְמִיחַ צְדָקָה לִגְדֹּר פֶּרֶץ וְנִשְׁמַע קוֹל שׁוֹפָר מִשְּׁמֵי עֶרֶץ וְהָיְתָה לַיְּיָ הַמְּלוּכָה.
## 
## 
## יפה נוף: (1062)
יְפֵה נוֹף עִירִי לִבְנוֹת אוֹאֵל
וְאָחֹן כְּחֶמְלַת דַּל הַשּׁוֹאֵל
וְאָבִיא בְּאַהַב לְצִיּוֹן גּוֹאֵל
אוֹהֵב יְיָ שַׁעֲרֵי אֲרִיאֵל 
בְּאַהֲבַת יְיָ אֶת יִשְׂרָאֵל
## 
## 
## 
## 
הֲדָרִי אַרְאֶה בְּרֹב עֹז וְאֶדֶר
וְאַעֲמִיד צֶמַח לְאַחַר גָּדֵר
בְּעִיר שָׁלֵם אָז יְשֻׁלַּם נֶדֶר
בְּקַבְּצִי עֵדֶר 
לְעֵדֶר וְקַבְצְאֵל
## 
## 
## 
## 
וְאָז חִישׁ יְקִיצוּן יְשֵׁנֵי עָפָר
כִּנְשֹׁא נֵס הָרִים וּתְקֹעַ שׁוֹפָר
וְאֶחְפֹּץ זֶבַח חֹק בַּל יוּפַר
וְיֵבוֹשׁ וְיֶחְפָּר
*... [אֵל]
## 
## 
דְּבִירִי אֲכוֹנֵן וּבֵיתִי אֲרוֹמֵם
וְאֶבְנֶה בְּאֶקְדָּח שַׁעַר שָׁמֵם
וְסֻכַּת דָּוִד אֶגְדֹּר אֲקוֹמֵם
וְאַסִּיר דּוֹמֵם
*תְּהִי ... [אֵל]
## 
## 
## יצרי אנוש: (1063)
יִצְרֵי אֱנוֹשׁ מִשְׁלֵי אֵפֶר יוֹם בּוֹא בְּנִקְרַת תַּחְתִּיָּה
יוֹם מֵת אֲבִי אִמְרֵי שֶׁפֶר נֵזֶר כְּהֻנָּה וּלְוִיָּה
## 
## 
## 
## 
הֲיֶחֱשׁוּ עַפְעַפַּיִם אוֹ יִשְׁתְּקוּ הַמֵּעַיִם
לַזִּיל דְּמָעוֹת כַּמַּיִם וַעֲרֹף דְּמֵי הָעֵינַיִם
עַל אִישׁ אֲשֶׁר מִשָּׁמַיִם הוֹרִיד קְדוּמַת יוֹמַיִם
לֹא שָׁת לְמִיתָתוֹ כֹּפֶר עֶלְיוֹן אֲדוֹן הָעֲלִילִיָּה
עָלָיו בְּלִבִּי אֵשׁ כֹּפֶר עִם תַּאֲנִיָּה וַאֲנִיָּה
## 
## 
## 
## 
וּלְמִי אֲנַחְנוּ כַּעֲמֵלִים לִדְרֹשׁ גְּדוֹלוֹת עַל תֵּבֵל
וּלְמָחֳרָת נַחְנוּ עוֹלִים מֵהָאֳנִיָּה לַחוֹבֵל
בַּיּוֹם וְלַיִל כִּצְלָלִים הוֹלְכִים וְנַחְנוּ צִיץ נוֹבֵל
## 
## 
## 
## 
אֵין אֵל גְּעַר בּוֹ הָפֵר בִּלְתִּי הֲגוֹת בִּפְלִילִיָּה
אוּלַי אֱלֹהִים לֹא יָפֵר חַסְדּוֹ לְנֶפֶשׁ הוֹמִיָּה
דֶּרֶךְ תְּעוּדוֹת אֵל עַל כֵּן הַיּוֹם דְּרֹךְ יֶלֶד שׁוֹעִים
כִּי מַעֲלַת הוֹד לְךָ תִּכֵּן צוּר לִהְיוֹתְךָ שַׁעֲשׁוּעִים
כַּאֲשֶׁר בְּתוֹךְ לִבִּי שִׁכֵּן שִׁיר נֶחְמָד בְּךָ מָה נָעִים
הָיָה לְךָ תְּמוֹל עַל פִּי סוֹפֵר הוֹלֵךְ כְּנַחַל בַּצִּיָּה
אַךְ שָׁב בְּיוֹם זֶה עַל סֵפֶר כִּי נֶאֱלַמְתִּי דּוּמִיָּה
## 
## 
## 
## 
הָרֵם יְמִינְךָ אַבְרָהָם הוֹפַע לְיִרְאָתְךָ אוֹרָה
וַעֲדֵה בְּתַרְשִׁישׁ וְשֹׁהַם וַעֲלֵה וְסַיֵּם הַתּוֹרָה
לִקְרָאתְךָ עֶלְיוֹן נָהַם יִקְרָאֲךָ אַבְרָם סוּרָה
## 
## 
אַתָּה אֱמֶת אֶשְׁכּוֹל כֹּפֶר לָן בֵּין שְׁדֵי הַתּוּשִׁיָּה
אַתְּ אַתְּ בְּצִבְאוֹת אֵל עֹפֶר יַעֲלֶה לְהַר הַמּוֹרִיָּה
## 
## 
## ירום נס: (1066)
יָרוּם נֵס לִקְרַאת נָסִים מְנֻסִּים בְּגָלוּת וְנֶאֱנָסִים
הַיּוֹם אֶלֶף נִמְאָסִים נְמַסִּים בְּיַד שָׂרֵי מִסִּים
וּבִיוֵן יָוָן נִרְפָּשִׂים וְתַחַת פַּרְסוֹת הַפַּרְסִים
דְּרוּכִים בֶּאֱדוֹם וְנִרְמָסִים וּבְקַדְרוּת קֵדָר מִתְכַּסִּים
הֵסִירוּ כְּתֹנֶת הַפַּסִּים וּכְלֵי גּוֹלָה הֵם עוֹשִׂים
הָרֵץ לְיַשֵּׁר הָרְכָסִים מַלְאַךְ מִבֵּין הַהֲדַסִּים
לַאֲרוּסַת אֱמוּנָה תָּשִׂים מִשְׁבְּצוֹת זָהָב וּשְׁבִיסִים
יוֹם תֵּת פִּדְיוֹן מִנּוֹגְשִׂים כְּקֶדֶם מִידֵי פַּתְרֻסִים
וְנוֹדַע שָׁם עוֹשֶׂה נִסִּים מָגֵן הוּא לְכֹל הַחֹסִים.
## 
## 
## יתברך אלהי: (1067)
יִתְבָּרֵךְ אֱלֹהֵי עוֹלָם בְּמַאֲמָרוֹ יָסַד עוֹלָם בָּרוּךְ שֶׁאָמַר וְהָיָה הָעוֹלָם
יִתְבָּרֵךְ גִּבּוֹר בְּפִיו וּבְמַעֲשֶׂה דִּבְרֵי פִּיו הַכֹּל עוֹשֶׂה בָּרוּךְ אוֹמֵר וְעוֹשֶׂה
יִתְבָּרֵךְ הַכֹּל מִן הֶעָפָר הֵקִים וְדַל מִן הֶעָפָר יָקִים בָּרוּךְ גּוֹזֵר וּמֵקִים
יִתְבָּרַךְ זַךְ אַחֲרִית וְרֵאשִׁית חַי הַכֹּל בְּיָדוֹ לְהָשִׁית בָּרוּךְ עוֹשֶׂה בְּרֵאשִׁית
יִתְבָּרַךְ טָהוֹר מִשְּׁמֵי עֲלִיּוֹת יְשַׁבְּחוּהוּ עֲלִיּוֹת וְתַחְתִּיּוֹת בָּרוּךְ מְרוֹמָם עַל כָּל הַבְּרִיּוֹת
יִתְבָּרַךְ כַּבִּיר כְּבוֹדְךָ לָנֶצַח לְפָנֶיךָ יִכְרְעוּ הַכֹּל בְּפֶצַח אֵל חַי וְקַיָּם לָנֶצַח.
## 
## 
## רצה נפש: (1067)
רְצֵה נֶפֶשׁ נַעֲנָה רָוְתָה רֹאשׁ וְלַעֲנָה
וּמִקֶּצֶף חֲדַל נָא מִי יָקוּם יַעֲקֹב
## 
## 
## 
## 
יִשָּׁמַע בְּאָזְנֶיךָ הֶמְיַת הַמּוֹנְךָ
הַנִּקְרָא צֹאנְךָ הַקּוֹל קוֹל יַעֲקֹב
## 
## 
## 
## 
הִנֵּה יָדַעְנוּ מֵעֵת הִרְשַׁעְנוּ 
כָּל אֲשֶׁר פְּגָעָנוּ בְּפֶשַׁע יַעֲקֹב
## 
## 
## 
## 
וְהַיּוֹם נִתְנַחֵם וְנוֹחִיל צִיר מְנַחֵם
וְאוּלַי עוֹד יְרַחֵם שְׁאֵרִית יַעֲקֹב
## 
## 
דַּבֵּר נִחוּמִים עַל לֵב הָעֲגוּמִים
וְתֵן לְחֶסֶד וּלְרַחֲמִים אֶת בֵּית יַעֲקֹב
## 
## 
הָסֵר שַׂק מִזְחִי וְקָרֵב בּוֹא מְשִׁיחִי
בְּטַל אוֹרוֹת וּתְחִי רוּחַ יַעֲקֹב.
## 
## 
## בראש כל: (1069)
בְּרֹאשׁ כָּל חָדְשֵׁיכֶם חַדְּשׁוּ רְנָנָה
רִאשׁוֹן הוּא לָכֶם לְחָדְשֵׁי הַשָּׁנָה
## 
## 
## 
## 
יְעַף עֹל סָבַל תְּחַדֵּשׁ חֳדָשָׁיו
וּמַנְחֶה יוּבַל לְקֹדֶשׁ קָדָשָׁיו
וַעֲלֵי יוּבַל יְשַׁלַּח שָׁרָשָׁיו
וּגְבַל וְעֵיבָל יִכְלוּ מְתָיו וְנָשָׁיו
וְעֵדֶן וַעֲדִינָה יִהְיוּ רוֹשׁ וְלַעֲנָה
## 
## 
## 
## 
הֲמוֹן צַר מַחֲרִיבֵךְ יְסוֹדָיו אֲגַלֶּה
וּלְצִיּוֹן אֲשִׁיבֵךְ וְעָרַיִךְ אֲמַלֵּא
וְתֹאמְרִי בִּלְבָבֵךְ מִי יָלַד לִי אֵלֶּה
אַחֲרֵי זְקֵנָה הָיְתָה לִי עֶדְנָה
## 
## 
## 
## 
וּשְׁמֵךְ יִנּוֹן וְזַרְעֵךְ יַפְרִיא
וְאֶחֱנַן חָנוֹן עַמִּי וּבְחִירִי
וְכִימֵי סוּף וְאַרְנוֹן שִׁירֵךְ תָּשִׁירִי
אִתִּי מִלְּבָנוֹן כַּלָּה תָּשׁוּרִי
מֵרֹאשׁ אֲמָנָה וְגִבְעַת הַלְּבוֹנָה
## 
## 
## 
## 
דָּלְפָה עֵינִי בְּדַלּוּת וַעֲנִיּוּת
לְדוֹד מְכָרַנִי אַחֲרֵי קוֹמְמִיּוּת
וַחֲשָׁבַנִי כְּאֵשֶׁת פְּתַיּוּת
וַעֲזָבַנִי אַלְמְנוּת חַיּוּת
דְּרַשְׁתִּיו וּפָנָה קוֹרְאָיו לֹא עָנָה
## 
## 
## 
## 
הָיוּ בְּנֵי חֹק לְצַר לֶחֶם חֹק
זְכוּתָם יִמְחֹק וַעֲווֹנָם יָחֹק
וְאוֹנְסָם יִדְחֹק וְיִנְתֹּשׁ וְיִשְׁחֹק
וְתַעֲמֹד בְּרָחוֹק וְהֵם לְלַעַג וּשְׂחוֹק
וְאָנָה וְאָנָה יְהַמּוּ כְּיוֹנָה
## 
## 
הָשֵׁב גּוֹלִים נִשְׁבּוּ לְשִׁנְעָר וּלְעֵילָם
וַיַּעַזְבוּ לַאֲחֵרִים חֵילָם
וְעָרִים חָרְבוּ הַעֲמֵד עַל תִּלָּם
כַּיּוֹם וְשָׁבוּ בָּנִים לִגְבוּלָם
וְרַעְיָה עֲגוּנָה לְחֻפָּה רַעֲנָנָה
## 
## 
## אמונות יהגה: (1073)
אֱמוּנוֹת יֶהְגֶּה חִכִּי
וְאַצְדִּיק אֶת דִּין מַלְכִּי
לְמִשְׁפָטוֹ אֶעֱמֹד כִּי
אֱלֹהֵי מִשׁפָט אֲדֹנָי
## 
לִבִּי בְקִרְבִּי חֳמַרמַר
וְאוּלָם מֵחֲטוֹא נִשְׁמַר
וְעַל טוֹב וְעל רָע נֹאמַר
נִפְּלָה נָא בְיַד אֲדֹנָי
## 
בְּהִכָּבְדוֹ בִּבְנֵי חֲלוֹף
חֶרֶב מָוֶת יִשְלֹף
הַכֹּל יַעֲבֹר וְיַחֲלֹף
וְנִשְגַב אֲדֹנָי
## 
בְּיוֹם תִּפֹּל תַּרְדֵּמָה
וְנָשַׁמָּה הַנְּשָׁמָה
וְשָׁב אָדָם לָאֲדָמָה
ותֹכֵן רוּחוֹת אֲדֹנָי
## 
וּמַה תִּקְוַת מְקוֹר אַכְזָב
אֲשָׁר הִרְבָּה שֹׁד וְכָזָב
וּכְחֶזְקָתוֹ עָזַב
אֶת תּוֹרַת אֲדֹנָי
## 
הֱסִיתוּהוּ יְמֵי צִבְיוֹ
וְגָאָה בִּגְאוֹן עֶדְיוֹ
קְשֵׁה לֵבָב גַּם בְּחָלְיוֹ
לֹא דָרַשׁ אֶת אֲדֹנָי
## 
בְּעוֹד בּוֹ נֵר אֵל יָאֵר
יִגְבַּהּ וְהוּא עַל פִּי בְאֵר
וְאֵפֶר כִּי יִתְפָּאֵר
הַיִּיטַב בְּעַינַי אֲדֹנָי
## 
וְעַל מַה זֶּה בָטוּחַ
כְּלִי אֹבֵד זָנוּחַ
בְּהֵעָלוֹת הָרוּחַ
הַמּוּשָׁב לַאֲדֹנָי
## 
יוֹם בֵּית אֲבָנִים יֶחֱזֶה
וְנִמְאָס כְּחֶרֶשׁ נִבְזֶה
וְאִישׁ לֹא יֵדַע אֵי זֶה
עָבַר רוּחַ אֲדֹנָי
וְשָׁב עָפָר כְּשֶׁהָיָה
וְאִלּוּ אֶלֶף חָיָה
וְהַיָּמִים אֲשֶׁר הָיָה
הוּא שָׁאוּל לַאדֹנָי
## 
שְאַל אַיֵה הֵשָׂרִים
וְאַיֵה הַגִּבּוֹרִיּם
וְאַיֵה הַנִּזְכָּרִים
בְּסֵפֶר מִלְחֲמֹת אֲדֹנָי
## 
כְּבָר חָלְפָה אַהֲבָתָם
וְסָרָה כָּל קִנְאָתָם
וְגַם אָבְדָה שִׂנְאָתָם
מִתַּחַת שְׁמֵי אֲדֹנָי
## 
בְּחַיֵּיהֶם גָּבָהוּ
וְלִשְׁאוֹל לֹא תָמָהוּ
וְגַם בַּמָּקוֹם הַהוּא
אָכֵן יֵשׁ אֲדֹנָי
## 
וְנַחְנוּ מַה קִּוִּינוּ
וּפָנָיו לֹא חִלִּינוּ
כְּאִלּוּ לֹא רָאִינוּ
אֶת מוּסַר אֲדֹנָי
## 
וְהֵן פִּתְאֹם נִגָּדַע
הֲיֵשׁ בַּמֶּה נִפָּדַע
וַאֲנַחְנוּ לֹא נֵדַע
מַה נַּעֲבֹד אֶת אֲדֹנָי
## 
וְהָאָדָם וְהַבְּהֵמָה
מִקְרֶה חַד לָהֵמָּה
וְהַכֹּל נֶאֱסָף וְנִדְמָה
מִפְּנֵי פַּחַד אֲדֹנָי
## 
וְרוּחַ בְּהֵמָה תִּכְלֶה
וְרוּחַ אָדָם תַּעֲלֶה
וְאוּלָם מִכֹּל אֵלֶה
לֹא בַחָר אֲדֹנָי
## 
רַק הָעֹמְדִים בְּסוֹדוֹ
אֲשֶׁר שַׁם עֲלֵיהֶם הוֹדוֹ
וְנַפְשָׁם עִם כֵּס כְּבוֹדוֹ
לַחֲזוֹת בְּנֹעַם אֲדֹנָי
## 
אֲשֶר שָׂמוּ כָל יְמוֹתָם
מְסִלּוֹת אֵל בְּלִבּוֹתָם
וַיְלַמְּדוּ נַפְשׁוֹתָם
לְהִתְיַצֵּב עַל אֲדֹנָי
## 
הַמַּפְלִיא בַּחֲסָדָיו
בְּין בּוֹגְדָיו וַעֲבָדָיו
וְהַמָּוְתָה לַחֲסידָיו
יָקָר בְּעֵינֵי אֲדֹנָי
## 
אֵלֶּה לְחַיֵּי עוֹלָם
כְּאוּד מֵאֵשׁ הִצִּילָם
וְאֵלֶּה לְדִרְאוֹן עוֹלָם
בָּעֲרָה בָם אֵשׁ אֲדֹנָי
## 
צוּר אֲשֶׁר אֵין לוֹ מַעְצוֹר
מַגֵּפוֹתָיו יַעְצֹר
וְנַפְשוֹת עֲבָדָיו יִצֹּר
אֱמוּנִים נֹצֵר אֲדֹנָי
## 
אֱמוּנִים הַנֶּאֱמָנִים
לִרְאוֹת פָּנִים בְּפָנִים
כְּבוֹדוֹ וּבַאֲשֶׁר חֹנִים
חֹנֶה מַלְאַךְ אֲדֹנָי.
## 
## 
## אליכם קורא: (1077)
אֲלֵיכֶם קֹרֵא
וְאֶתְכֶם יִזְרֶה
קוֹל מִבּוֹרֵא
קְצוֹת הָאָרֶץ
## 
מִפִּיו שֹׁפְטִים
בְּצֶדֶק שֹׁלְטִים
הֵמָּה מְשׁוֹטְטִים
בְּכֹל הָאָרֶץ
## 
פְּנֵה לְךָ קֵדְמָה
וְהַבֵּט יָמָּה
וְשׁוּר כִּי בְּחָכְמָה
יָסַד אָרֶץ
## 
יְעִידוּן נְגֹהִים
עֲלֵיהֶם גְּבֹהִים
כִּי יֵשׁ אֱלֹהִים
שֹׁפְטִים בָּאָרֶץ
## 
וִיהִי לְאַכְזָב
דְּבַר מְתֵי כָזָב
כִּי אֵל עָזַב
אֶת הָאָרֶץ
## 
מַעְלָה מְעוּנָיו
וּמַטָּה עֵינָיו
הַס מִפָּנָיו
כָּל הָאָרֶץ
## 
וְרָאוּ עֵינַי
בְּעַד רַעְיוֹנַי
כִּי לַאדֹנָי
מְצֻקֵי אָרֶץ
## 
טְפוּחִים בְּכַפּוֹ
וְיֹאבְדוּן בְּאַפּוֹ
כִּי מִקִּצְפּוֹ
תִּרְעַשׁ הָאָרֶץ
## 
גָּזַר וּפָעַל
תַּחַת וּמַעַל
וְהוּא עֶלְיוֹן עַל
כָּל הָאָרֶץ
## 
עָפָר צִבֵּר
וְרוּחַ חִבֵּר
אֲדֹנָי דִּבֵּר
וַיִקְרָא אָרֶץ
## 
הֲתַעֲמֹד בְּסוֹדוֹ
וְהַכֹּל בְּיָדוֹ
וּמָלֵא כְבוֹדוֹ
אֶת כָּל הָאָרֶץ
## 
תְּמוֹל אָתִיתָ
וּמָה רָאִיתָ
אֵי הָיִיתָ
בְּיָסְדִי אָרֶץ
## 
הַיוֹם הִנְּךָ
וּמָחָר אֵינְךָ
הַלְמַעַנְךָ
תֵּעָזַב אָרֶץ
## 
שְׁחֵה וְהִכָּנַע
וְלֶכֶת הַצְנַע
בְּתֹם וְהִמָּנַע
מִשּׁוּט בָּאָרֶץ
## 
רֵאשִׁית תֵּבֵל
וְאַחֲרִית הֶבֶל
לְשֹׁכֵן אֵבֶל
כְּגֵר בָּאָרֶץ
## 
יוֹם הִוָּלְדוֹ
וְיוֹם הִפָּרְדוֹ
בְּיַד אֲשֶׁר בְּיָדוֹ
מֶחְקְרֵי אָרֶץ
## 
קָצַב חֶדְלוֹ
וְגָזַר עֲמָלוֹ
מֵאָז עַד לֹא
עָשָׂה אָרֶץ
## 
יָמָיו יִסְפֹּר
וְאֹכֶל יַחְפֹּר
וְיִפֹּל כְּצִפּוֹר
עַל פַּח הָאָרֶץ
## 
הוּא מֵרֶחֶם
בְּעָמָל לֹחֵם
לְהוֹצִיא לֶחֶם
מִן הָאָרֶץ
## 
וְאִם יִמָּנַע
פַּת יִכָּנַע
אָרְצָה וְהוּא נָע
וָנָד בָּאָרֶץ
## 
וְנַפְשׁוֹ נָקְטָה
עֲדֵי פַת לָקְטָה
נָחָה שָקְטָה
כָּל הָאָרֶץ
## 
וּמַעֲבִיד וְנֶעֱבָד
וְנִבְזֶה וְנִכְבָּד
זִכְרָם אָבַד
מִנִּי אָרֶץ
## 
וְאָנָה הֹלְכִים
וְסֻגְּרוּ דְרָכִים
וְהִנֵּה נְבֻכִים
הֵם בָּאָרֶץ
## 
אָוֶן הוּדָם
וְעָמָל כְּבוֹדָם
מִדְּמֵי אָדָם
וַחֲמַס אָרֶץ
## 
שָׁנְנוּ לְשׁוֹנָם
וּפָתְחוּ גְרֹנָם
וְשָׁתוּ עֵינָם
לִנְטוֹת בָּאָרֶץ
## 
לֶאֱסֹף תְּכוּנָה
לָמְדוּ תְבוּנָה
וְלֹא לֶאֱמוּנָה
גָּבְרוּ בָאָרֶץ
## 
וְאֵין כֹּחַ בָּם
עֲשׂוֹת מַה בְּלִבָּם
כִּי לֹא בְּחַרְבָּם
יָרְשׁוּ אָרֶץ
## 
מִדָּה קְצוּצָה
לְכָל אִישׁ חֲרוּצָה
עֵצָה יְעוּצָה
עַל כָּל הָאָרֶץ
## 
רָשׁ וְאִישׁ תְּכָכִים
יַחַד הֹלְכִים
שְׁאוֹל עִם מְלָכִים
וְיוֹעֲצֵי אָרֶץ
## 
שְאוֹל יָנוּמוּ
וְלֹא יָרוּמוּ
וּבַל יָקֻמוּ
וְיָרְשוּ אָרֶץ
## 
תֵּצֵא רוּחָם
וְיִבְאַשׁ רֵיחָם
וּמִהֲרוּ לְשַׁלְּחָם
מִן הָאָרֶץ
## 
לְזֹאת הִזָּכְרוּ
וְאַל תִּתְגַּבְּרוּ
וְגַם הִוָּסְרוּ
שֹׁפְטֵי אָרֶץ
## 
יְראוּ יוֹם יָדוֹן
שְׁגָגָה וְזָדוֹן
מִלִּפְנֵי אָדוֹן
חוּלִי אָרֶץ
## 
אֹמֵר וְעֹשֶׂה
עַל חֵטְא מְכַסֶּה
בְּיוֹם תִּנָּשֵׂא
לִשְׁפֹּט הָאָרֶץ
## 
אוֹת חֹתָמְךָ
בְּכָל עוֹלָמְּךָ
אַדִּיר שִׁמְךָ
בְּכָל הָאָרֶץ.
## 
## 
## רודפים אחרי: (1079)
רֹדְפִים אַחֲרֵי הֶבֶל
וּשְׂמֵחִים בְּסוֹד תֵּבֵל
הִתְעַתְּדוּ לָאֵבֶל
כִּי קָרוֹב הוּא
## 
בְּיוֹם טוֹבָה נִפְתִּיתֶם
וְיוֹם רָעָה לֹא רְאִיתֶם
וְעַל הַזְּמָן דִּמִּיתֶם
אוּלַי מִשְׁגֶּה הוּא
## 
הֲתַלִּינוּ עַל יָמִים
עַל פִּי הַצּוּר שׂוּמִים
הַצּוּר פָעֳלוֹ תָמִים
צַדִּיק וְיָשָׁר הוּא
## 
צוּר תִּקֵּן וּמִי יְעַוֵּת
שָׂם סוֹף כֹּל לְצַלְמָוֶת
וְאִישׁ לֹא יִרְאֶה מָוֶת
מִי הוּא זֶה וְאֵי זֶה הוּא
## 
אֲשֶׁר נָטָה יְרִיעוֹתָיו
וְתָלָם עַל זְרֹעוֹתָיו
וּבָם מַעֲשֵׂה אֶצְבְּעֹתָיו
מִכְתַּב אֱלֹהִים הוּא
## 
רֶגַע הֵחֵל וְגָמַר
וְאוּלָם מֵחֲטוֹא נִשְׁמַר
וְאֵין דָּבָר אֲשֶׁר תֹּאמַר
רְאֵה זֶה חָדָשׁ הוּא
## 
מַלְאֲכֵי טֹהַר וְישֶׁר
לְפָנָיו חָסְרוּ כשֶׁר
וְאַף כִּי הָאָדָם אֲשֶׁר
בִּלְתִּי טָהוֹר הוּא
## 
וְהִכִּירוּ רַעְיוֹנַי
כֹּל אֲשֶׁר נִכְּרוּ עֵינַי
אֶת כָּל מַעֲשֵה אֲדֹנָי
כִּי נוֹרָא הוּא
## 
הָאָרֶץ תּוֹדֶךָ
וְהַשַׁחַק יְעִידֶךָ
וְהַשֵּׂכֶל יְסוֹדֶךָ
כִּי דַבֵּר יְדַבֵּר הוּא
לְבָבוֹת יְעִידוּן כֻּלָּם
כִּי הַיוֹצֵר לְעוֹלָם
וְכִי הוּא מִכֹּל נֶעְלָם
וְאִם לֹא אֵפוֹא מִי הוּא
## 
הֲלֹא הַיָּמִים מְנוּיִם
וּבֵית מוֹעֵד לַחַיִּים
חֲדָרָיו שִׁיחוֹת וְעִיִּים
קָטֹן וְגָדוֹל שָׁם הוּא
## 
בְּיוֹם יִבָּדֵל בָּדֹל
וְיֶחְדַּל גְּאוֹנוֹ חָדֹל
בַמִּדְבָּר הַגָּדוֹל
וְהַנּוֹרָא הַהוּא
## 
הַגְּוִיּוֹת נִדְרָכוֹת
וְהָרוּחוֹת נִשְׁפָּכוֹת
וְהַנְּפָשׁוֹת נִמְשָׁכוֹת
אֶל מוּל הָהָר הַהוּא
## 
קוּם אֱנוֹשׁ אַל תֵּעָצֵל
קוּם אוּלַי תִנָּצֵל
וְאַל תִּבְטַח בְּזֶה הַצֵּל
כִּי בֹרֵחַ הוּא
## 
אִישׁ אִישׁ לְקֶבֶר מוּעָד
וְכֹחוֹ בְּכָל יוֹם יִמְעָד
וְאֵיכָה יִחְיֶה לָעַד
כִּי בֶּן מָוֶת הוּא
## 
הֲיוֹעִילוּ מְזִמּוֹתָיו
וְאֵל יָפֵר מֹעֲצוֹתָיו
וְכָל חֶפְצוֹ וּמַחְשְׁבוֹתָיו
הֲלוֹא דָּבָר הוּא
## 
דְּבָר אֱמֶת מֵאֱנוֹש נִכְחָד
כִּי יָמוּת הָאֶחָד
הַשֵּׁנִי לֹא יִפְחָד
פֶּן יָמוּת גַּם הוּא
## 
אֲבָל יִשְׂמַח יְמֵי הֶבְלוֹ
וְיִיגַע לְהַרְבּוֹת עֲמָלוֹ
וְיוֹחִיל מָחֳרָתוֹ וְלֹא
יָדַע כִּי בְנַפְשׁוֹ הוּא
גַּם בְּמַכְאוֹב אִם הוּכַח
תַּאֲוָתוֹ שָׂם נֹכַח
וּמוּסַר שַׁדַּי שָׁכַח
כִּי אָמַר מִקְרֶה הוּא
## 
וְלֹא הִבִּיט סוֹף חֶלְדּוֹ
וְכִי סוֹף כֹּל לָאֲבַדֹּה
וְנִשְׂגָּב אֲדֹנָי לְבַדּוֹ
בַּיוֹם הַהוּא
## 
וְאֵין מַחֲבֵא בְּיוֹם יָהֹם
וְיִקְרָא מָרוֹם וּתְהוֹם
וּכְנַהֲמַת יָם יִנְהֹם
עָלָיו בַּיוֹם הַהוּא
## 
מַה יִּתְרוֹן לוֹ בְּיָמָיו
וּמְאֹד יִרְקְבוּ עֲצָמָיו
וְעָשְׁרוֹ וּמְלֹא אֲסָמָיו
גַּם זֶה הֶבֶל הוּא
## 
זְמָן כִּדְבַשׁ מָצָאוּ
וְרֹאשׁ פְּתָנָיו לֹא רָאוּ
וְאֶת שְׁמוֹ מָן קָרָאוּ
כִּי לֹא יָדְעוּ מַה הוּא
## 
סֹבֵב דְּבַר יוֹם בְּיוֹמוֹ
וְחִצִּים יֹרֶה לְתֻמוֹ
וְיִתְהֵלֵּךְ אֶל מְקוֹמוֹ
שׁוֹאֵף זוֹרֵחַ הוּא
## 
וְיֵצֶר טָמוּן בְּחֻבָּם
יְמַלֵּא אָוֶן בְּקִרְבָּם
וְנָתַן עוֹלָם בְּלִבָּם
וְנוֹסַף גַּם הוּא
## 
אֶתְמוֹל עָלָה לְמֶרְכָּב
וְהַיוֹם נָפַל לְמִשְׁכָּב
וַיָמָת וַיִשְׁכַּב
בַּמָּקוֹם הַהוּא
## 
וּמִי יַעֲמֹד בְּהִשָּׁפְטוֹ
וּמִי יִשְקֹט בְּהַבִּיטוֹ
וּמַטֵּה זַעַם וְשִׁבְטוֹ
אֵשׁ אֹכְלָה הוּא
## 
יָשוּבוּ בְּנֵי אָדָם
בְּטֶרֶם יָבֹא אֵידָם
וִימַלְּאוּ לְאֵל יָדָם
כִּי חַנּוּן וְרַחוּם הוֹא
## 
וְתִטּשְׁנָה הַנְּפָשׁוֹת
מִשְׁכְּנֵי עֲצָמוֹת יְבֵשׁוֹת
לִהְיוֹת לְשָׁרְתוֹ קְדשׁוֹת
כִּי אֱלֹהִים קְדוֹשִׁים הוּא.
## 
## 
## סופדים על מה: (1084)
סֹפְדִים עַל מָה הִקִּיפוּ
וַיְקֹנְנוּ מַר הֹסִיפוּ
כָל הָעָם לִבְכּוֹת עָלָיו
## 
שְׁמוּעָה שָׁמְעוּ וְנִבְעָתוּ
וַיִתְאַבְּלוּ וְלֹא שָתוּ
אִישׁ עֶדְיוֹ עָלָיו
## 
בֵּן יַקִּיר מֵאָב נִפְרַד
נָתַר לְבָבוֹ וַיֶחֱרַד
וּשְּׁנָתוֹ נִהְיְתָה עָלָיו
## 
וּמִיּוֹם הִלָּחֲמוּ אוֹתוֹ
עַד יוֹם לָקְחוּ חֶמְדָּתוֹ
אָז רָפְתָה רוּחָם מֵעָלָיו
## 
לְבָבוֹת לְבִכְיוֹ הִכָּנְעוּ
וּדְמָעוֹת אַל תִּמָּנְעוּ
מֵהַמְטִיר עָלָיו
## 
מֵאִיר תֵּבֵל בְּחָכְמָתוֹ
וּמִצִּדְקָתוֹ וְתֻמָּתוֹ
זָרְחָה הַשֶּׁמֶשׁ עָלָיו
## 
מָתָקוּ אִמְרֵי עֲצָתוֹ
בְּהַטִּיף עַל אִישׁ מִלָּתוֹ
יֵרֵד הַמָּן עָלָיו
## 
לֵב עֵר אֵיךְ נִרְדַּם רָדֹם
יָשַׁב בָּדָד וַיִּדֹּם
כִּי נָטַל עָלָיו
## 
נֶפֶשׁ כְּבוּדָּה הָגְלָתָה
נָטְשָׁה גוּפָהּ וְעָלָתָה
וְלֹא יָסְפָה שׁוּב אֵלָיו
## 
הוֹחִיל לִמְצֹא לוֹ אֲרֻכָה
וָאוֹרָה וְהִנֵּה חֲשֵׁכָה
נֹפֶלֶת עָלָיו
## 
הָהּ לֹא נָהַג בּוֹ מֶרְכָּב
וְלֹא יָרַד מִן הַמִּשְׁכָּב
אֲשֶׁר יִשְׁכַּב עָלָיו
## 
נִלְכַּד בִּשְׁחִיתוֹת דוֹרוֹ
וְלָווּהוּ מַלְאֲכֵי צוּרוֹ
בְּחֶמְלַת אֲדֹנָי עָלָיו
## 
מְנוּחוֹ שָׁמוּר מִסֶּלֶף
וּמִמַּלְאֲכֵי שָׁלוֹם אֶלֶף
הַמַּגֵן תָּלוּי עָלָיו
## 
חֳלָיָיו עֲוֹנוֹ הֶעֱבִירוּ
וַיְטַהֲרוּהוּ וְהֵסִירוּ
הַבְּגָדִים הַצֹּאִים מֵעָלָיו
## 
אַשְׁרָיו כִּי הָיָה אֹמֵן
לָרַב יוֹסֵף אֲשֶׁר שֶׁמֶן
מִשְׁחַת אֱלֹהָיו עָלָיו
## 
מוֹפֵת בְּדֹרוֹתָיו אוֹת
נִקְרָא שֵׁם אֲדֹנָי צְבָאוֹת
יֹשֵׁב הַכּרֻבִים עָלָיו
## 
גָּבַהּ וְנֶהְדַּר בִּגְבֹהָיו
וַיֶּחְכַּם מְאֹד כְּיַד אֶלֹהָיו
הַטּוֹבָה עָלָיו
## 
נַחֲמֵהוּ אֵל מֵאֶבְלוֹ
וְהַאֲרֵך בְּחַיִּים אֶת חֶבְלוֹ
הוֹד וְהָדָר תְּשַוֶּה עָלָיו.
## 
## 
## מה לעם: (1085)
מָה לָעָם יִקְרְאוּ עֲצָרָה הַרְפֵּה לָהֶם כִּי מָרָה נֶפֶשׁ כָּל הָעָם
אָבְדָה תּוֹרָה מִסִּינַי וַיִּצְמְאוּ לִדְבַר אֲדוֹנַי וְאֵין מַיִם לִשְׁתֹּת הָעָם
הִנֵּה יַד אֲדוֹנַי הוֹיָה בְּהַר הַגָּדוֹל אֲשֶׁר הָיָה גָּבוֹהַּ מִכָּל הָעָם
בָּאוּ שֶׁמֶשׁ וְהַסַּהַר וְעָנָן כָּבֵד עַל הָהָר וַיֶּחֱרַד כָּל הָעָם
מַלְאָךְ מַשְׁחִית שָׂם פָּנָיו וּמִלֵּא בְּרִשְׁפֵּי אֵשׁ חָפְנָיו וַיִּזְרֹק עַל הָעָם
אֶדְאַג וְאֶשְׁאַג בְּחֹם אִישִׁי וְאוֹמֵר לַזְּמַן בְּמַר נַפְשִׁי לָמָּה הֲרֵעֹתָה לָעָם
הֵן כָּל עֲדָתִי הֲשִׁמּוֹתָ יוֹם לַשַּׁחַק הֲרִימוֹתָ בָּחוּר מֵעָם
הֶרֶף כִּי מְאוֹד הִשְׁחַתָּ בְּקַחְתְּךָ חֶרֶב וְהֵמַתָּה פִּנּוֹת כָּל הָעָם
עָנָן מֵעֲלֵיהֶם נִפְרָד וְהַמָּן עֲלֵיהֶם לֹא יָרַד וַתִּקְצַר נֶפֶשׁ הָעָם
נוֹחֵל וּמַנְחִיל דַּת פְּלִילִים מִזֶּרַע הָאֲצִילִים הַמִּתְנַדְּבִים בָּעָם
מִלָּיו כָּאוֹר נָגְהוּ וּדְרָכָיו מְאוֹד גָּבְהוּ מִלֶּכֶת בְּדֶרֶךְ הָעָם
עוֹמֵד לְחַזֵּק הַבֶּדֶק וְיוֹשֵׁב עַל כִּסֵּא צֶדֶק לִשְׁפֹּט אֶת הָעָם
חַיִּים הָיָה פְּרִי דָּתוֹ וְעַל כֵּן לָשֵׂאת פְּרִידָתוֹ לֹא יוּכַל הָעָם
בְּעוֹד הָיָה הָרַב בָּרוּךְ לְהִלָּחֵם בַּעֲדִי עָרוּךְ לֹא אִירָא מֵרִבְבוֹת עָם
עָנָיו שְׁפַל רוּחַ וְדַכָּא חָכְמַת לְשׁוֹנוֹ הָרַכָּה תְּפַלְּטֵנִי מְרִיבֵי עַם
יוֹם קְרָב הוּא בַּעֲדִי יָרִיב וּבְיוֹם תְּפִלָּה הוּא יַקְרִיב אֶת קָרְבָּן הָעָם
אָבַד הַצֳּרִי וְהַלָּחַשׁ וְרַבּוּ צִפְעוֹנֵי נָחָשׁ וַיְנַשְּׁכוּ אֶת הָעָם
הָיְתָה אַרְצוֹ כְּגַן אֱלֹהִים וּבִנְפֹל סְעִיפָיו הַגְּבוֹהִים אָכֵן חָצִיר הָעָם
מַעְיַן חָכְמָה מִתְגַּבֵּר וְנֶאֱמָן כִּי בְּאַחַת יְדַבֵּר וַיַּאֲמֵן הָעָם
מָה נָעֲמוּ אִמְרֵי שֶׁפֶר בִּקְרֹא בָרוּךְ בַּסֵּפֶר בְּאָזְנֵי הָעָם
נוֹהֵג בֶּאֱמוּנָה וְרוֹעֶה וּמְבַקֵּשׁ נִדָּח וְתוֹעֶה לְבִלְתִּי שַׁלַּח אֶת הָעָם
מַעְיַן הַדִּין וַאֲדוֹנוֹ וּמֵלִיץ יֹשֶׁר וּלְשׁוֹנוֹ מְבִינִים אֶת הָעָם
מֵלִיץ טוֹב יָשְׁרוֹ יְסַפֵּר וּבְצִדְקָתוֹ יְכַפֵּר בַּעֲדוֹ וּבְעַד הָעָם
בְּשָׁלוֹם יְקַדֵּם אֶת פָּנָיו וְיִפְקֹד אַחֲרָיו שְׁנֵי בָּנָיו שָׂרֵי צְבָאוֹת בְּרֹאשׁ הָעָם
בֶּן יַקִּיר אֵל יְבוֹנְנֵהוּ וּבֶן שַׁעֲשׁוּעִים מִשְׁנֵהוּ גַּם הוּא יִהְיֶה לְּעָם
וְכָל בֵּית יִשְׂרָאֵל חֲבֵרִים בִּימֵיהֶם יִשְׂאוּ הָרִים שָׁלוֹם לָעָם.
## 
## 
## שוכבים בטח: (1088)
שׁוֹכְבִים בֶּטַח עוּרוּ בְּבֵית זָרִים תָּגוּרוּ
אֵין זֶה מְקוֹמְכֶם סוּרוּ סוּרוּ צְאוּ מִשָּׁם
## 
## 
פִּי שְׁאוֹל לֹא קוֹפֵץ כִּי יֵשׁ עֵת לְכָל חֵפֶץ
וּבְבוֹא עִתָּם יָפֵץ אֲדוֹנַי אוֹתָם מִשָּׁם
## 
## 
בְּאֹהֶל בְּלִי לוֹ עַד מָה יִשְׁכֹּן אֲחִי גּוּשׁ וְרִמָּה
וְיָשׁוֹב אֶל הָאֲדָמָה אֲשֶׁר לֻקַּח מִשָּׁם
## 
## 
בֵּית מוֹעֵד לְךָ נוֹעַד וְיוֹם קֵץ אֵין לְךָ מִסְעָד
וּצְרִי אַיִן בְּגִלְעָד וְרוֹפֵא אֵין שָׁם
## 
## 
## 
## 
הֲתַגְבִּיהַּ לַעֲלִיּוֹת וּבֵיתְךָ בּוֹר תַּחְתִּיּוֹת
בֵּית שְׁאוֹל מָלֵא גְּוִיּוֹת קָטֹן וְגָדוֹל שָׁם
## 
## 
## 
## 
כַּדַּלִּים כַּחֲזָקִים וְהָעוֹשְׁקִים וְהָעֲשׁוּקִים
וְגַם בְּנֵי עֲנָקִים רָאִינוּ שָׁם
## 
## 
הֲלַזְּמָן תִּטֹּר וְתִקֹּם וְעִם יַד אֲדוֹנַי תָּקוֹם
וְהוּא עָשְׂךָ בַּמָּקוֹם אֲשֶׁר נִסְתַּרְתָּ שָׁם
## 
## 
וְעֵינוֹ תָּמִיד מְשׁוֹטְטָה בְּקַצְוֵי מַעְלָה וּמַטָּה
וְשׁוֹקְדָה עַל הַמִּטָּה אֲשֶׁר עָלִיתָ שָּׁם
## 
## 
בְּבוֹא עַל אִישׁ שֹׁד מָוֶת וְאִישׁ חַיִל יִתְעַוֵּת
אֵין חֹשֶׁךְ וְצַלְמָוֶת לְהִסָּתֵר שָׁם
## 
## 
וְיוֹבִילוּהוּ רַגְלָיו לְמָקוֹם נִגְזָר עָלָיו
וְהַחֵץ פּוֹנֶה אֵלָיו וַיַּכֵּהוּ שָׁם
## 
## 
וְיִטֹּשׁ אַחֲוָה וּמַחְבָּר וְיִסַּע לְאֶרֶץ מִדְבָּר
אֲשֶׁר אִישׁ בָּהּ לֹא עָבַר וְלֹא יָשַׁב אָדָם שָׁם
## 
## 
וַאֲבֵלָיו מִתְנַחֲמִים וְיִשְׁתּוּ כּוֹס תַּנְחוּמִים
וְהוּא נִשְׁכַּח בְּרֹב יָמִים כִּי אָרְכוּ לוֹ שָׁם
## 
## 
וּמָה תִּקְוָה וּמָה סֵבֶר לִבְנֵי תַּחֲלוּא וְשֶׁבֶר
בְּהִתְעַתְּדָם לַקֶּבֶר רְעָדָה אֲחָזָתַם שָׁם
## 
## 
בֶּן מָוֶת אַל תֶּחֱרַד לְרוּחַ מִגֵּו נִפְרָד
כִּי עַל כָּכָה יָרַד בָּרִאשׁוֹנָה לָגוּר שָׁם
## 
## 
יוֹם עַל גַּבְּךָ שָׁלַט וְלַיִל כֹּחֲךָ חָלַט
וַיִּגְנְבוּךָ בַּלָּאט זְעֵיר שָׁם זְעֵיר שָׁם
## 
## 
וְכָל רֶגַע בְּךָ פּוֹרֵץ וְכָל עֵת מִמְּךָ קוֹרֵץ
לַהֲשִׁיבְךָ אֶל הָאָרֶץ אֲשֶׁר יָצָאתָ מִשָּׁם
## 
## 
וּמִשְׁפָּחָה וָעֹשֶׁר יִבְגְּדוּ וְיִקְשְׁרוּ קֶשֶׁר
אַךְ מַעֲשֵׂה הַיֹּשֶׁר עוֹמֵד לְפָנֶיךָ שָׁם
## 
## 
שְׂכָרְךָ לֹא יִתְאַחֵר אִם רָצוֹן תְּהִי שׁוֹחֵר
נִמְצָא בְּמָקוֹם אַחֵר אֲשֶׁר תִּרְאֶנּוּ מִשָּׁם
## 
## 
צוּר יוֹם יִשְׁפֹּט הֲמוֹנָיו יְצַו לְעַמּוֹ תַּחֲנוּנָיו
עַל יַד מַלְאַךְ פָּנָיו וַיִּתְיַצֵּב עִמּוֹ שָׁם
## 
## 
וְקֶרֶן עַמּוֹ יָרִים בְּפִתְחוֹ עֲלֵיהֶם קְבָרִים
וְיֵצְאוּ מִן הַחֹרִים אֲשֶׁר הִתְחַבְּאוּ שָׁם
## 
## 
וּמַעֲלַת נַפְשׁוֹ יְנַשֵּׂא וְתַחַת כְּנָפָיו תֶּחְסֶה
צְרוּרָה סָבִיב כִּסֵּא אֲשֶׁר אֲדוֹנֶיהָ שָׁם.
## 
## 
## מה לעם: (1091)
מַה לָּעָם כִּי מֵרֲרוּ / בְּכִי וְקִינִים עוֹרְרוּ?
וְשׁוֹמְעֵי בִכְיָם אָמְרוּ: / אֵבֶל כָּבֵד זֶה!
לְתַנּוֹת קִינִים נוֹעֲדוּ / וְלִקְשֵׁה יוֹם סָפָדוּ
וְאִישׁ אֶת אָחִיו לִמְּדוּ / וְקָרָא זֶה אֶל זֶה.
וְלִכְתֹּב אֶת מְרוֹרֵיהֶם / בְּקַדְרוּת עַל סִפְרֵֵיהֶם
מִשְּׁנֵי עֶבְרֵיהֶם / מִזֶּה וּמִזֶּה.
עַל אֶפְרוֹחַ מְתֻקָּן / אֲשֶׁר לֻקַּח מֵהַקֵּן
לֵאמֹר לְאָבִיו הַזָּקֵן: / ״לֹא יִירָשְׁךָ זֶה״.
סְפֹד לְבִנְךָ שְׁלֹמֹה / וְאַל תִּדְרֹשׁ שְׁלוֹמוֹ
וּבַל יַכִּיר עוֹד מְקוֹמוֹ / וּבַל יֹאמַר כִּי הוּא זֶה.
וּלְאֶרֶץ נָכְרִיָּה / רְדָפַתְהוּ תַאֲנִיָּה
וְאָבְדָה הַתּוּשִׁיָּה / בַּמָּקוֹם הַזֶּה.
בְּחֶבֶל מַחֲלָה חֻבַּל / וּבַשַּׁחַת אֲזַי נִטְבַּל
וּבִשְׁכֶם רֵעָיו הוּבַל / אֶל הַבּוֹר הַזֶּה.
שְׁלֹשֶׁת יָמִים שָׁכַב / וּבָרְבִיעִי עֵת רָכַב
וְנוֹדַע כִּי מֵת כּוֹכָב – / כְּמוֹת זֶה כֵּן מוֹת זֶה.
יְקַוֶּה לָשׁוּב לְבֵיתוֹ / וְלִשְׂמֹחַ בְּחֻפָּתוֹ
וְאָמְרָה לּוֹ גְזֵרָתוֹ / אַל נָא תָמוּשׁ מִזֶּה.
וּבְבֵית גֵּרוּת וְעֹנִי / צָעַק: ״אָבִי אֲדֹנִי,
רוּץ נָא וְהוֹצֵאתַנִי / מִן הַבַּיִת הַזֶּה!״
״בְּנִי בְנִי, לִבִּי נִשְׁבַּר / וְכוֹסְךָ עָלַי עָבָר
בְּשָׁמְעִי אֶת הַדָּבָר / הָרָע הַזֶּה.
הֲכָזֶה יָמִים וְכָזֶה דָתָן – / לְהָסִיר מִנִּי חָתָן,
בְּנִי בְכוֹרִי אֲשֶׁר נָתַן / לִי אֱלֹהִים בָּזֶה?
וּמִי יִתֵּן מוּתִי / תַּחְתֶּיךָ, בֶּן בְּרִיתִי,
אֲזַי פָּנַי נָשָׂאתִי / גַּם לַדָּבָר הַזֶּה.
לְמִי בַיִת בָּנִיתִי / וְלָגִיל בּוֹ קִוִּיתִי?
אַךְ לָרִיק עָשִׂיתִי / אֶת כָּל הַכָּבוֹד הַזֶּה.
אַט, נוֹשְׂאֵי מִטָּתוֹ / וְחוֹצְבִים אֶת קְבוּרָתוֹ,
עַד אֲבַקֵּשׁ תְּמוּרָתוֹ / הֲנִמְצָא כָזֶה״.
״אָבִי, שְׁכַח רְאוֹת פָּנַי / כִּי אֵל שָׁכַח פָּנָי –
אָכֵן יֵשׁ אֲדֹנָי / בַּמָּקוֹם הַזֶּה.
כְּבָר שֻׁנְּתָה תְמוּנָתִי / בְּיוֹם גָּבְרָה תְּנוּמָתִי,
אֲבָל כִּי עַל קְבוּרָתִי / עֵד הַגַּל הַזֶּה.
וְאִם אַהֲבָה לֹא נְשִׁיתֶם / חֶסֶד קֶדֶם עֲשִׂיתֶם,
שְׁבוּעוֹת וְהַעֲלִיתֶם / אֶת עַצְמוֹתַי מִזֶּה״.
לֹא יוֹם בְּשׂוֹרָה הַיּוֹם / רַק מַר וְנִמְהָר וְאָיוֹם –
וְאִישׁ יִמְצָא בוֹ פִדְיוֹם / מִי הוּא זֶה וְאֵי זֶה?
וּמִי נַפְשׁוֹ נִסְמֶכֶת / וּמִיַּד שְׁאוֹל נֶחְשֶׂכֶת
וְתִמָּנַע מִלֶּכֶת / בְּדֶרֶךְ הָעָם הַזֶּה?
וְאֵיךְ מִזֹּאת תֵּחָשֵׂךְ? – / וְצוּר תַּרְדֵּמָה נוֹסֵךְ
וְכוֹס מַר מָלֵא מֶסֶךְ / וַיַּגֵּר מִזֶּה.
הַגּוֹזֵר זֹאת עָלָיו / יִשְׁלַח מַלְאֲכֵי זְבוּלָיו
בְּשָׁלוֹם, לֵאמֹר אֵלָיו: / מַחֲנֵה אֱלֹהִים זֶה.
## 
## 
## היום לא יום: (1094)
הַיּוֹם לֹא יוֹם רְנָנָה קַח גִּלָּיוֹן וְשָׂא קִינָה וּכְתֹב עָלָיו לְיוֹסֵף
סוֹפְדִים עָמְדוּ עַל מִשְׁמָר כִּי רַק לִסְפֹּד וְלִזְעֹק מָר בָּאוּ אֲחֵי יוֹסֵף
הֵילֵל בֶּן שַׁחַר נִמְחַק אֵיךְ נָפַלְתָּ מִשַּׁחַק כֹּה תֹּאמְרוּ לְיוֹסֵף
שֶׁמֶשׁ צְדָקָה אֵיךְ נִכְסֵית וְתֵבֵל אֵיךְ יָכְלָה לָשֵׂאת אֶת עֵינֶיהָ אֶל יוֹסֵף
קַדְרוּת לָבְשׁוּ שָׁמַיִם וְקָדְרוּ פְּנֵי הַצָּהֳרַיִם בִּגְלַל יוֹסֵף
וְאוֹר עַל סַהַר עָמַם וּבָא הַשֶּׁמֶשׁ בְּעוֹד יוֹמָם כַּאֲשֶׁר בָּא יוֹסֵף
דּוֹרוֹ הָיָה בּוֹ נֶעֱזַר עַד קָם זְמַן עָלָיו כְּאַכְזָר אֲשֶׁר לֹא יָדַע אֶת יוֹסֵף
מֵאֶתְמוֹל נִשְׁאַל נִשְׁאֹל וַיְהִי טֶרֶף אֶל פִּי שְׁאוֹל טָרֹף טֹרַף יוֹסֵף
כְּאֵבוֹ מִלֵּב אֵיךְ יָמִישׁ וְהִנֵּה צוּרִי חַלָּמִישׁ נֶחְלוּ עַל שֵׁבֶר יוֹסֵף
תּוֹרָה תָּגֹז נִזְרָהּ בְּבַקָּשָׁה אַלּוּפֵי עֶזְרָא וְהִנֵּה אֵין יוֹסֵף
גְּבִיר שֵׂכֶל וְאַדִּירוֹ וְכָל מַשְׂכִּיל בִּלְתִּי צְעִירוֹ וְהַבְּכוֹרָה לְיוֹסֵף
שִׁלַּח אֶת קְצִירָיו עַד יָם לָחֳדָשָׁיו יְבַכֵּר פִּרְיָם בֵּן פּוֹרָת יוֹסֵף 
מְזִמּוֹת אֵלָיו נִצְבְּאוּ עַד כָּל הָאָרֶץ בָּאוּ לִשְׁבֹּר אֶל יוֹסֵף
עָלָיו נִקְרַע סְגֹר חֻבָּם עֵת הַעֲלוֹתָם עַל לִבָּם אֵת כָּל דִּבְרֵי יוֹסֵף
מִי יַתִּיר אַחֲרָיו קֶשֶׁר וּמִי יִפְתֹּר לָהֶם פֵּשֶׁר כַּאֲשֶׁר פָּתַר יוֹסֵף
סִפְדוּהוּ הוֹ וְהוֹי אָדוֹן וְהוֹי הוֹדוֹ כִּי לַאֲבַדּוֹן לְעַבֵּד נִמְכַּר יוֹסֵף
בַּת נָדִיב בּוֹכָה עַל אָב לֵב כָּל שׁוֹמְעֶיהָ יִכְאָב כְּדַבְּרָהּ אֶל יוֹסֵף
וְאֶל מַעֲנֶה פִּיהוּ תִּקְשֹׁב וּתְצַעֵק אָבִי וְהִיא תַּחְשֹׁב כִּי שׁוֹמֵעַ יוֹסֵף
דּוֹרְשֵׁי תּוֹרָה דְּרָשׁוּהוּ וּבוֹשׁוּ כִּי לֹא מְצָאוּהוּ כִּי הוּבְאוּ בֵּית יוֹסֵף
שָׁמַיִם נַפְשׁוֹ חָמְדוּ וּמַלְאֲכֵי שָׁלוֹם נוֹעֲדוּ וַיַּעֲלוּ אֶת יוֹסֵף
חֲסָדָיו סְבִיבָיו הִקִּיפוּ וּבִמְעִיל צְדָקָה הֶחֱלִיפוּ אֶת כְּתֹנֶת יוֹסֵף
הַיּוֹדֵעַ אֶת דְּרָכָיו רַחֲמָיו עַל יְדֵי מַלְאָכָיו שָׁלַח לְפָנָיו אֶל יוֹסֵף
נַפְשׁוֹ תִּשְׁכֹּן מְרוֹמִים וְהַנֶּחָמוֹת וְהָרַחֲמִים תָּבוֹאתָה לְרֹאשׁ יוֹסֵף. 
## 
## 
## אהה כי ראשים: (1096)
אֲהָהּ כִּי רָאשִׁים חָפוּ וִידֵי שׁוֹמְעִים רָפוּ
נְדִיבֵי עַם נֶאֱסָפוּ עַם אֱלֹהֵי אַבְרָהָם
## 
## 
לְקוֹנֵן עַל צְבִי נִגְדַּע מִתְיַחֵס אֱלֵי דַּרְדַּע
וּבִסְפֹר יַלְדֵי מַדָּע אֶחָד הָיָה אַבְרָהָם
## 
## 
וְנַפְשָׁם מִכְּאֵב תִּקְצַר עֵינָם לִבְכִי תִּפְצַר
כִּי הָאֱלֹהִים קִצַּר שְׁנֵי חַיֵּי אַבְרָהָם
## 
## 
פְּאֵר אֶפְרַיִם שָׁפַל וְאוֹר בֵּית יַעֲקֹב אָפַל
וּדְבַר אֲדוֹנַי נָפַל בְּאַנְשֵׁי בֵּית אַבְרָהָם
## 
## 
כִּי אָמַר בְּאָזְנֵיהֶם אֶת מַחְמָד עֵינֵיהֶם
אֶקַּח מִבֵּינֵיהֶם וַיִּקַּח אַבְרָהָם
## 
## 
אִסְפוּ נָא לִי חֲסִידַי וְקִרְבוּ אֵלַי עֲבָדַי
וְדוֹדַי יִגְּשׁוּ עָדַי וַיִּגַּשׁ אַבְרָהָם
## 
## 
וְאוּלָם יוֹדְעִים חַוּוּ הֲיוֹשְׁבֵי חֶלֶד הֶעֱווּ
אִם שׁוֹכְנֵי רוּם אִוּוּ לְדַבֵּר אֶל אַבְרָהָם
## 
## 
דּוֹבֵר תֹּם וְדוֹרֵשׁ טוֹב וּבְיוֹם חֹם כְּגַן רָטֹב
וְטוֹב מִמָּר דְּרוֹר שֵׁם טוֹב אֲשֶׁר קָנָה אַבְרָהָם
## 
## 
וּמֵעַל רְגָבִים סוּרוּ וְעָדַי דּוֹרְשָׁיו סוּרוּ
וְחַדְרֵי לְבָבִי גּוּרוּ שָׁמָּה קֻבַּר אַבְרָהָם
## 
## 
הֲלֹא לַמָּוֶת נוֹצַרְנוּ וְאוּלָם לֹא נִשְׁבַּרְנוּ
כִּי עַל אֲשֶׁר אֵחַרְנוּ וַיְמַהֵר אַבְרָהָם
## 
## 
הֲמָמָנוּ אֲכָלָנוּ יְגוֹן נוּדוֹ וְכִלָּנוּ
וְחַיִּים לָמָּה לָנוּ אַחֲרֵי מוֹת אַבְרָהָם
## 
## 
יְסֻכּוּהוּ עֲנָנֶיךָ וְחֻפַּת הוֹד יְמִינְךָ
וְתִשָּׂא אוֹר פָּנֶיךָ אֱלֹהִים אֶל אַבְרָהָם
## 
## 
וְתָשִׁית כּוֹסוֹ רְוָיָה לִישׁוּעָה וְלִתְחִיָּה
וְצִדְקַת הָרַב רְפָיָה זְכֹר לְאַבְרָהָם. 
## 
## 
## נדיבי עם: (1098)
נְדִיבֵי עַם לְמִי נִקְהָלוּ
וְחָרְדוּ חֲרָדָה וְנִבְהָלוּ
מַה זֹּאת עָשָׂה אֱלֹהִים
## 
הַאֵין לְלֵוִי מְנַצֵּחַ
וְלָמָּה אֶל בֵּית מַרְזֵחַ
יָבֹאו בְּנֵי הָאֱלֹהִים
## 
וּמִשְׁפַּחַת רָם נִסְעָרָה
כְּאִלּוּ שָׁמְעוּ בִגְעָרָה
אֶת קוֹל אֲדֹנָי אֱלֹהִים
## 
וְנוֹעַד כָּל שָׂר וְכָל מִשְׁנֶה
וַיִקָּבְצוּ עַד לְמַחֲנֵה
גָדוֹל כְּמַחֲנֵה אֱלֹהִים
## 
לְצַדֵּק דִּין צוּר יִפָּרַע
וְלַאמֹר כִּי הַטּוֹב וְהָרַע
נְקַבֵּל מֵאֵת הָאֱלֹהִים
## 
לְקוֹל הַקֹּרֵא מִבְּלִי פֶה
בְּמַכְאוֹב לֹא יְדָעוֹ רֹפֵא
נָגוּעַ מֻכֵּה אֱלֹהִים
## 
שֹׁפְטֵי אֶרֶץ הִוָּסְרוּ
וְטֶרֶם בּוֹא יוֹם הִזָּהֲרוּ
מִפְּנֵי אֲדֹנָי אֱלֹהִים
## 
אֲנִי לַנְתִּי וְאֵין קוֹל פְּחָדִים
שָׁלֵו בְּבֵיתִי וְהַיְלָדִים
אֲשֶׁר נָתַן לִי אֱלֹהִים
## 
וְזָעוּ שֹׁמְרֵי הַבַּיִת
חֲצוֹת לַיְלָה וַאֲנִי כְּזַיִת
רַעֲנָן בְּבֵית אֱלֹהִים
## 
פָּנוּ אֵלַי וְאֵין פֹּנֶה
וְצָעֲקוּ אֵלַי וְאֵין עֹנֶה
כִּי אֵין מַעֲנֵה אֱלֹהִים
## 
סָרָה רוּחִי מִמֶּנִּי
טֶרֶם בֹּקֶר אֵינֶנִּי
וְיִכְבֶּה נֵר אֱלֹהִים
## 
תָּמְהוּ הָרֹפְאִים עָלַי
וְלֹא אָמְרוּ נוֹאָשׁ אוּלַי
יִתְעַשֵּׁת הָאֱלֹהִים.
## 
## 
## אהה לא יום: (1099)
אֲהָהּ, לֹא יוֹם בְּשׂוֹרָה לָךְ, יְדִידִי, / בְּאָמְרָךְ כִּי כְבָר נֶהְרַג שְׁלֹמֹה.
הֲפֹךְ, לִבִּי, הֲפֹךְ שִׁירְךָ לְמִסְפֵּד / לְבוֹא שִׁבְרוֹ בְּיוֹם קִוָּה שְׁלוֹמוֹ.
## 
## 
## זאת התלאה: (1100)
זֹאת הַתְּלָאָה, לְבַל אֶשְׁכַּח מְצָרֶיהָ – / קִירוֹת לְבָבִי אֲשַׁוֶּה אֶת סְפָרֶיהָ.
עָבְרָה כְּמוֹקֵד בְּתוֹךְ בִּתְרֵי לְבָבוֹת, מְצָ/אָתַם כְּאַשְׁפָּה לְחֵץ קֶטֶב מְרִירֶיהָ.
קָדְחָה, וְלוּלֵי דְמָעוֹת הַמְכַבּוֹת קְצֵה / אִשָּׁה – כְּקָט נִשְׂרְפָה עַצְמִי בְּאוּרֶיהָ.
יֹאמְרוּ: ״הֲתִירָא מְגוֹר תֵּבֵל?״ עֲנִיתִים: ״וְאֵיךְ / אִירָא – וְיַחְדָּו כְּבָר בָּאוּ מְגוּרֶיהָ?״
עוֹד לֹא אֲפַחֵד לְכָל יָגוֹן וְלֹא אֶשְׂמְחָה / אֶל גִּיל, וְלוּ יִרְקְדוּ נֶגְדִּי הֲרָרֶיהָ.
רַב לַזְּמָן מִבְּגֹד בִּרְבִיד גְּרוֹנוֹ וְדַ/יָּהּ הָאֲדָמָה לְהַשְׁלִיךְ אֶת כְּתָרֶיהָ.
עִמִּי אֲנָחָה תְּפוֹצֵץ הַסְּלָעִים בְּעֵת / יַעַל עֲשָׁנָהּ וְתֹפֶת מִנְּחִירֶיהָ,
לָאִישׁ אֲשֶׁר קִנְּאוּ צִבְאוֹת שְׁחָקִים לְאוֹר / פָּנָיו, וְתֵבֵל – יְרֵאוּהוּ כְפִירֶיהָ.
יַחַד בְּנֵי אִישׁ וְהָאָרֶץ דְּבָרִים, אֲבָל / הָיָה שְׁלֹמֹה גְּבִיר עִנְיַן דְּבָרֶיהָ.
אוֹ הָאֲדָמָה בְתוּלָה תַּעֲבִיד לוֹ סְגָ/נֶיהָ – וְהוּא בִלְבָד בַּעַל נְעוּרֶיהָ.
רַבּוּ אֱמוּנוֹת אֲשֶׁר נָתַן בְּתוֹכָהּ – וְהִיא / לִזְנוֹת בְּבִלְתּוֹ מְאֹד רַבּוּ קְשָׁרֶיהָ.
זָנְתָה, וְלוּ חָכְמָה – אָז נִכְבְּשָׁה לוֹ כְּמוֹ / אָמָה וְנָתְנָה בְכָפְרוֹ כָּל יְקָרֶיהָ.
וּתְמוֹל בְּעָמְדוֹ עֲלֵי אֶרֶץ – בְּלִי אֶדְרְשָׁה / שֶׁמֶשׁ; וְהַיּוֹם, אֲהָהּ, אֶדְרֹשׁ מְאוֹרֶיהָ.
הִנֵּה וְאִם אֶחֱזֶה צַלְמוֹ בְּמַרְאֵה חֲלוֹם – / עוֹד אֶבְגְּדָה בָהּ וְלֹא אָעִיר שְׁחָרֶיהָ.
יִגְמֹל אֱלֹהִים לְתֵבֵל כַּאֲשֶׁר עָשְׂתָה, / טָמְנָה כְרוּבָהּ בְּעַד תַּחְתִּית עֲפָרֶיהָ.
לוּ נָדְבוּ הַדְּמָעוֹת כַּאֲשֶׁר נָדְבָה / יָדוֹ לְפָנִים בְּדֹלַח מִמְּטָרֶיהָ –
לֹא נֶעְצְרוּ, עַד אֲשֶׁר רִוּוּ אֲדָמָה וְהִצְ/מִיחוּ עֲרָבִים בְּתוֹךְ צִיּוֹת חֲרֵרֶיהָ.
אַל טַל, עֲלֵיכֶם, שְׂדֵי שֵׂעִיר, לְעוֹלָם וְרַב / לָכֶם בְּדִמְעָה כְּמֵי דִימוֹן שְׂעִירֶיהָ.
שַׁחַת הֱיִיתֶם לְמִשְׂרַת בֵּית שְׁלֹמֹה וְהִשְׁ/לַכְתֶּם צְפִירָה וְחִלַּלְתֶּם נְזָרֶיהָ.
רֶכֶב גְּאוֹן יַעֲקֹב פִּתְאֹם הֲפַכְתֶּם לְמִרְ/כֶּבֶת אֲבַדּוֹן וְצַלְמָוֶת סְדָרֶיהָ.
קִינִים וְהֶגֶה וְהִי הוֹ הוֹ וְאוֹי וַאֲבוֹי / מִבַּת יְהוּדָה מְמָרֶרֶת אֲמָרֶיהָ,
וּפְשֹׁט עֲדָיִים וְלָבוֹשׁ כַּלְּבָבוֹת אֱשׁוּן / חֹשֶׁךְ, וְשׂוּם מִבְּלוֹאֵי שַׂק חֲגוֹרֶיהָ.
הָהּ לִי, גְּבִירִי! לְמִי זֶה אַחֲרֶיךָ תְּהִי / מִשְׂרַת הֲדָרְךָ וּמִצְנֶפֶת פְּאֵרֶיהָ?
לָמָּה אֱהִי מִבְּנֵי חַיִּים – וְאַתָּה בְּעֵ/פָתָה מְסֻגָּר בְּאַשְׁמַנֵּי קְבָרֶיהָ?
אֶל מִי יְנוּסוּן מְעַט הַצֹּאן וְגָלוּת סְפָ/רַד? בִּלְתְּךָ מִי יְהִי רוֹעֶה עֲדָרֶיהָ?
וּלְמִי לְנַהֵל טְלָאֶיהָ בְּחֹצֶן? וּמִי / מוֹטוֹת וּמוֹסֵר יְפַתַּח מֵאֲסִירֶיהָ?
רוֹשׁ הֶאֱכַלְתָּ עֲזוּבֶיךָ וְאַחַר שְׁתוֹ/תָךְ כּוֹס שְׁאוֹל הָפְקְדוּ לִמְצוֹת שְׁמָרֶיהָ.
שִׁבְרוּ כְלֵי שִׁיר וְהַאְזִינוּ לְיוֹנַת רְחוֹ/קִים, עֵת תְּקוֹנֵן עֲלֵי פֵרוּד חֲבֵרֶיהָ,
חַנֵּן תְּחַנֵּן בְּמַר קוֹלָהּ – וְלִבִּי מְאֹד / יֵרַךְ בְּדַעְתּוֹ אֲשֶׁר צִירַי כְּצִירֶיהָ.
רָנִּי, יְפַת הָעֲנָק, אֶל הַמְּרֻוִּים בְּתַרְ/עֵלָה וְאוּלַי תְּעִירִין אֶת שְׁכוּרֶיהָ,
וִהְיִי לְעֵדָה עֲלֵי דִמְעָה אֲשֶׁר תַּעֲרֹף / עִם דַּם כְּבֵדִי עֲדֵי אָדְמוּ נְהָרֶיהָ.
הָהּ לַמְקַנֵּן תְּמוֹל עַל עָשׁ – וְהַיּוֹם בְּעַד / דֶּלֶת עֲפָרוֹת בְּלִי תִסֹּב בְּצִירֶיהָ.
אֶכְרֹת לְעֵינַי בְּרִית בַּל אֶחֱזֶה עוֹד יְקָר / אַחַר יְקָרוֹ וְלָעַד לֹא אֲפִירֶהָ.
לֹא אֶזְכְּרָה עוֹד כְּאֵב אַחַר כְּאֵבוֹ, וְזֹאת / הַמַּחֲלָה לֹא צֳרִי גִלְעָד לְצִירֶיהָ.
יִשֹּׁם לְבָבִי בְּאַנְחוֹתַי וְנַפְשִׁי תְמָ/רֵר בַּבְּכִי, כִּי מְרוֹרוֹת רוֹשׁ מְרוֹרֶיהָ,
לֹא יִתְּנֵנִי יְקוֹד רוּחִי הֲשִׁיבָהּ – וּמָה / אָשִׁיב לְרוּחַ אֲשֶׁר תִּשְׂרֹף פְּגָרֶיהָ?
אִם הַתְּלָאָה מְאֹד קָשָׁה כְּשָׁמִיר, / הֲלֹא מָצְאָה לְבָבוֹת חֲזָקִים מִשְּׁמִירֶיהָ.
מִי לִי בְּאֵדֶר יְקָר אַחַר נְסֹעַ גְּוִ/יַּת הַגְּבִיר אֶל שְׁאוֹל עִם כָּל הֲדָרֶיהָ?
תִּרְאֶה מְהוּמָה בְּיוֹם נָסְעוֹ אֱלֵי מַחֲנֶה / בִּמְעֵי אֲדָמָה, וְהוּא בָא בַּחֲדָרֶיהָ.
לָכֵן שְׁעוּ עַד אֲמָרֵר בַּבְּכִי, פֶּן אֲבַ/קַּע אֶת צְחִיחָהּ וְאָבוֹא תּוֹךְ סְגוֹרֶיהָ.
אֶמֶשׁ רְקִיעִי עֲלֵי רֹאשִׁי רְאִיתִיו – אֲהָהּ, / אַרְצִי, כְּבָר סָתְמָה עָלָיו שְׁעָרֶיהָ.
יֹאמְרוּ: ״כְּבָר נֶעְלְמָה מִמְּךָ תְּמוּנַת גְּבִיר!״ – / לֹא יֵדְעוּ כִּי בְעֵין הַלֵּב אֲשׁוּרֶהָ.
דַּי לָאֲדָמָה נְתֹן בִּשְׂמֹאל נְעִימוֹת וּבִי/מִינָהּ תְּכוֹנֵן לְחֵץ מָוֶת יְתָרֶיהָ.
עֶשֶׂר פְּעָמִים תְּסוֹבֵב עַל אֱנוֹשׁ לַעֲרֹךְ, / תִּקְצֹר וְתִלְקֹט וְתֵפֶן לַאֲחוֹרֶיהָ.
הֶבֶל בְּעֵינָהּ מְלוּכַת הַמְּלָכִים וְלֹא / תִשָּׂא פְּנֵי שַׂר וְלֹא תִשְׁעֶה עֲשִׁירֶיהָ.
נוֹצְרָה כְנֹפֶת בְּרֵאשִׁיתָהּ – וְסוֹפָהּ כְּרוֹשׁ, / מִי יִתְּנֵנִי וְלֹא אֶטְעַם יְעָרֶיהָ!
פַּחַד וּפַחַת וּפַח תִּקְרָא לְיָבֵשׁ וְלַח, / עַד תֶּאֱסֹף עִם עֲטוּפֶיהָ קְשׁוּרֶיהָ.
שָׁפְכָה דְּמֵי בַעֲלָהּ בִּידֵי רְשָׁעִים לְגַ/לּוֹת מוּם זְנוּתָהּ, לְהַבִּיט אֶל מְעוֹרֶיהָ.
יוֹם נִשְׁבְּעָה לֶאֱסֹף שֶׁמֶשׁ בְּחֵיקָהּ בְּעֵת / נִקְבַּר שְׁלֹמֹה, הֲלֹא קָמוּ נְדָרֶיהָ.
בָּכוּ גְבִירִים לְאוֹסֵף אֶת פְּאֵרָהּ, וְכֵן / בָּכוּ עֲנִיִּים לְזוֹרֶה אֶת סְגוֹרֶיהָ.
טוּב הַשְּׁמָנִים, אֲהָהּ, נִשְׁפַּךְ וְנִלְקַח אֲרוֹן / תּוֹרָה וְצִיּוֹן הֱצִיקוּהָ מְצֵרֶיהָ.
רוּם אָהֳלֵי אָהֳלָה שָׁפֵל כְּהַיּוֹם וְאִי / כָבוֹד וְחָדַל דְּרוֹר מֹר מִצְּרוֹרֶיהָ.
מֵאָהֳלִיבָה יְקָר נָסַע וּבָשְׂמָהּ לְמַק / נֶהְפַּךְ, וְנַעְלָה כְרוּב מִתּוֹךְ דְּבִירֶיהָ.
סֹבּוּ יְדִידִים לְמִרְכֶּבֶת, תְנַהֵג אֲדוֹ/נֶיהָ בְּעֹצֶר וּבִכְבֵדוּת אֲשׁוּרֶיהָ!
פֶּגֶר שְׁלֹמֹה סְבָבוּהוּ שְׁלוֹמוֹת בְּצִדְ/קָתוֹ אֲשֶׁר שִׁלְּחָה עַד יָם קְצִירֶיהָ.
וּרְאוּ תְּמוּנָה נְשׂוּאַת חֵן, רְדוּמָה – וְלִ/בָּהּ עֵר, יְשֵׁנָה – וְטוּב זִכְרָהּ יְעִירֶיהָ.
תִּישַׁן וְתִבְלֶה בֶּעָפָר, אַךְ בְּעוֹדָהּ שְׁמָהּ / חָדָשׁ בְּכָל־יוֹם וְהוּא הֶגְיוֹן גְּבִירֶיהָ.
וּבְעֵת עֲטֹף בֵּן בְּחֵיק אִמּוֹ לְלֶחֶם, תְּהַזְ/כִּיר שֵׁם שְׁלֹמֹה וְתִסְעַד לֵב צְעִירֶיהָ.
כָּבְדָה מְאֹד מַחֲלַת אֶבְלוֹ, עֲדֵי בִתְּרָה / יִתְרַת כְּבֵדִים וְעָבְרָה בֵּין בְּתָרֶיהָ.
יִשְׁפֹּךְ אֱלֹהִים מְטַר זַעַם עֲלֵי בַת אֱדוֹם, / שָׁרְשָׁהּ יְרַצֵּץ וְקִצֵּץ אֶת אֲמִירֶיהָ!
יָשִׁיב לְחֵיקָהּ גְּמוּל בִּשְׁכוֹל וְאַלְמוֹן וְיַשְׁ/כִּיב כָּל הֲמוֹנָהּ כְּכָל צַלְמֵי אֲשֵׁרֶיהָ!
מַגָּל יְשַׁלַּח וְיִקְצֹר אֶת קְצִירָהּ וְגַת / יִדְרֹךְ לְעַמָּהּ עֲדֵי תֹם כָּל בְּצִירֶיהָ
וּדְבַר נְבִיאוֹ יְמַהֵר לָשׂוּם לְזֶפֶת נְחָ/לֶיהָ וְאַרְצָהּ, כְּמוֹ גָפְרִית – זְמִירֶיהָ!
תַּנְחוּם יְדַבֵּר לְנֶפֶשׁ הָעֲגוּמִים לְאַ/מֵּץ אֶת לְבָבָהּ וְלִבְנוֹת אֶת גְּדֵרֶיהָ,
וּפְנֵי חֲסָדָיו יְגַלֶּה עַל שְׁלֹמֹה וְעַל / נֶפֶשׁ אֲבֵלָיו לְרַפּוֹת אֶת שְׁבָרֶיהָ.
נָוֶה יְשַׁו לוֹ בְּרֹאשׁ יִשְׁרֵי אֲדָמָה וּבַ/יִת נֶאֱמָן יַעֲשֶׂה לּוֹ עִם נְבָרֶיהָ.
עַל כָּל פְּשָׁעִים יְכַפֶּר לוֹ וְיִמְחֶה גְּלוּי / חַטַּאת שְׁלֹמֹה יְיַעְבֹר עַל סְתָרֶיהָ.
שֶׁמֶשׁ צְדָקָה תְהִי זוֹרְחָה בְּפָנָיו לְעוֹ/לָמִים וְיִשְׁכֹּן עֲדֵי עַד בַּחֲצֵרֶיהָ,
וּשְׂכַר חֲסִידִים יְהָרִיעַ בְּאָזְנָיו וְיִשְׁ/מַע מֵאֱמוּנָה נְעִים שִׁירוֹת זְמִירֶיהָ.
הָסֵר, אֱלֹהִים, כְּאֵב מִיַּעֲקֹב וּשְׁלוֹם / נֶפֶשׁ שְׁלֹמֹה שְׁלַח מִכָּל עֲבָרֶיהָ.
יוֹם נֶהֱרַג הַגְּבִיר – עֶשְׂרִים בְּאִיָּר שְׁנַת / תַּתְסַ״ח – סְפוּרִים עֲלֵי סְפוּרֶיהָ.
לֹא נִשְׁלְמוּ לוֹ לְאַרְבָּעִים שְׁנוֹתָיו וּבָא / יוֹם קֵץ לְנַפְשׁוֹ וְשָׁבָה אֶל מְגוּרֶיהָ.
לִבִּי וְעֵינַי נְתַתִּימוֹ פְקִידִים עֲלֵי / זֹאת הַתְּלָאָה לְבַל אֶשְׁכַּח מְצָרֶיהָ.
## 
## 
## זעק יער: (1106)
זְעַק יַעַר עֲלֵי אֶרֶז וְהֵילֵל / אֲשֶׁר קִוָּה לְאוֹר שַׁחַר וְהֵא לֵיל.
אֱמֶת, לֹא יָדְעָה נַפְשִׁי בְּטֶרֶם / סְפוֹתוֹ, כִּי יְמוּתוּן עָשׁ וְהֵילֵל.
## 
## 
## בטרם תקונן: (1107)
בְּטֶרֶם תְּקוֹנֵן
אֱנוֹשׁ מִתְאוֹנֵן
עֲמֹד וְהִתְבּוֹנֵן
מֶה הָאָדָם
## 
טִיט בְּעוֹד חֲיוֹתָם
וְעָפָר בְּמוֹתָם
וְטֶרֶם הֱיוֹתָם
בְּעָפָר יְסוֹדָם
## 
כְּלִי זָנוּחַ
כְּנֹאד נָפוּחַ
נִקְשַׁר רוּחַ
בְּבָשָׂר וָדָם
## 
אֵשׁ וְשָׁמַיִם
וְעָפָר וּמַיִם
וּבֵין הַשְּׁנַיִם
יִתְעוֹפֵף כְּבוֹדָם
## 
לַיְלָה וְיוֹמָם
יוֹרוּ לְתֻמָּם
פִּצְּחוּ עַצְמָם
וּפִלְּחוּ כְּבֵדָם
## 
וְגַם אַרְבַּעְתָּם
שָׁמְרוּ עִתָּם
וְנִלְחֲמוּ אִתָּם
עַד הַאֲבִידָם
## 
יֹלְדִים וְשׁוֹכְלִים
וְנוֹתְנִים וְאֹכְלִים
וְהֵמָּה רֹכְלִים
בַּנֶּפֶשׁ אָדָם
## 
בְּבוֹא הָעִתִּים
גּוּפִים נְחִתִּים
עֲזוּבִים בְּבָתִּים
מֵאֵין אָדָם
## 
וְנֵרוֹת כָּבוּ
עֲרוּמִּים שָׁבוּ
לְצוּר חֻצָּבוּ
כְּיוֹם הִוָּלְדָם
## 
שְׁלוֹמָם וְרִיבָם
וּפִידָם וְטוּבָם
וְכָל מַחֲשָׁבָם
הֵן לֹא בְיָדָם
## 
גַּלְגַּל נָחָם
בֵּין קַר וּבֵין חָם
הוּא הִצְמִיחָם
וְהוּא הוֹלִידָם
## 
וְגִזְעָם יְשָׁרֵשׁ
וּפִרְיָם יְיָרֵשׁ
זְמָן וַיְגָרֵשׁ
אֶת הָאָדָם
## 
יְסִיפֵם אָסֹף
וְצִלָּם יֶחֱשׂף
בַּאֲשֶׁר הוּא סוֹף
כָּל הָאָדָם
## 
נְוֵהֶם יֶאְשַׁם
וְיָבֹא מְבַקְשָׁם
וְהִנֵּה אֵין שָׁם
אִישׁ וְקוֹל אָדָם
## 
רַק גֵּו מַבְאִישׁ
כְּבֵית עַכָּבִישׁ
תּוֹלַעַת וְלֹא אִישׁ
חֶרְפַּת אָדָם
## 
אֶתְמוֹל גָּאָה
וְהַיּוֹם שָׁאָה
וְדֹרְשׁוֹ רָאָה
עֶצֶם אָדָם
## 
אֶתְמוֹל בְּמֶרְכָּב
וְהַיּוֹם לְמִשְׁכָּב
נָפַל שָׁכַב
וַיֵּרָדַם
## 
אֲהָהּ מֶה אָיֹם
יוֹם בְּלִי פִּדְיוֹם
וּמַה נּוֹרָא יוֹם
עַנּוֹת אָדָם
## 
בְּבוֹא גֹדֵעַ
וְאֵין פֹּדֵעַ
פְּנֵי יֹדֵעַ
מַחְשְׁבוֹת אָדָם
## 
הֲרֹב עִם תַּקִּיף
מְצוּדוֹת הִקִּיף
וּמִשָּׁמַיִם הִשְׁקִיף
עַל בְּנֵי אָדָם
## 
תְּמוּתָה עֲלֵיכֶם
קְרֹבָה אֲלֵיכֶם
חִדְלוּ לָכֶם
מִן הָאָדָם
## 
וּבַמֶּה נֶחְשָׁב
אִישׁ גֵּר וְתוֹשָׁב
אֱלֵי עָפָר שָׁב
בְּבוֹא יוֹם אֵידָם
## 
עָבַר וְנֶעֱנַשׁ
וַיֵאָנַשׁ
וְיָמוּת וַיֶּחֱלָשׁ
וַיִּגְוַע אָדָם
## 
שָׁמֵן וְרָזֶה
וְנִכְבָּד וְנִבְזֶה
וְטוֹב וָרָע זֶה
חֵלֶק אָדָם
## 
צְעָקָה וְגִילָה
שִׁתֵּיהֶם פְּלִילָה
לְנוֹרָא עֲלִילָה
עַל בְּנֵי אָדָם
## 
יְגִילוּן לְיִתְרוֹן
וְיִסְפְּדוּ לְחֶסְרוֹן
וְיַעְלוּ זִכְרוֹן
אֲנָשִׁים בְּסָפְדָם
## 
אֻסְּפוּ מְבִינִים
וְסָפוּ נְבוֹנִים
וּפַסּוּ אֱמוּנִים
מִבְנֵי אָדָם
## 
וְקָרָה אָסוֹן
וְהִפִּיל חָסוֹן
וְהֹבִישׁ שָׂשׂוֹן
מִן בְּנֵי אָדָם
## 
דְּמָעוֹת בְּהָמוֹן
וּבְשִׁמָּמוֹן
כְּמֵימֵי דִימוֹן
כֵּן מָלְאוּ דָם
## 
בָּתֵּי תְפִלָּה
יִסְפְּדוּ תְּחִלָּה
לְנֹד אִישׁ תְּהִלָּה
מִמַּעֲמָדָם
## 
אֲשֶׁר יוֹם וָלְיל
נִצָּב לְהַלֵּל
וְעָמַד לְפַלֵּל
וְכִפֶּר בַּעֲדָם
## 
וְהִשְׁכִּים וְהֶעֱרִיב
נְגִינוֹת לְהַעֲרִיב
וַיְהִי כְמַקְרִיב
חֵלֶב וָדָם
## 
אָפַל הִלָּם
וְנָפַל תִּלָּם
וְנָפַל חֵילָם
וְסָר עַמּוּדָם
## 
לְנֹד אַלּוּפָם
וּפֵרוּד מְאַלְּפָם
יְקָר מוּסָפָם
וּכְבוֹד תְּמִידָם
## 
שְׁלוּחִים שָׁמְעוּ
שָׁמְעוּ וְזָעוּ
וְלִבָּם קָרְעוּ
טֶרֶם בִּגְדָם
## 
מֵת גִּבּוֹרָם
וְהוּסַר פְּאֵרָם
וְהֻשְׁלַךְ נִזְרָם
וְנִשָּׂא רְדִידָם
## 
לֻקַּח גְּדוֹלָם
וּפְאֵר קְהָלָם
נָפֹץ חֵילָם
וְנִפְזַר גְּדוּדָם
## 
בְּחִיר חֶבְרָתָם
וְרֹאשׁ שִׂמְחָתָם
הֲדַר נְגִינָתָם
וְהוֹד מִסְפֵּדָם
## 
יָבֵשׁ אֲפִיקָם
וְשָׁבוּ רֵיקָם
וְסָף צַדִּיקָם
וְנֶאֱסַף חֲסִידָם
## 
מַלְאֲכֵי קְדשׁוֹ
יְקַדְּמוּ נַפְשׁוֹ
בְּכִסֵּא קָדְשׁוֹ
וְתָבֹא בְסֹדָם
## 
וְתִהְיֶה חֹנֶה
לִפְנֵי שְׁכִינָה
בְּחֶבְרַת שְׁמֹנָה
נְסִיכֵי אָדָם.
## 
## 
## עלי כזאת: (1110)
עֲלֵי כָזֹאת תִּבְכֶּינָה / שַׁאֲנָנוֹת וְתֶהֱמֶינָה
וּמִסְפֵּד מַר תִּשֶּׂאנָה / וְתִקְרַעְנָה הַכֻּתֳּנוֹת.
עֲלֵי כָזֹאת הַתּוּגָה / אֵין לַדְּמָעוֹת פּוּגָה
וּבְכָל נֶפֶשׁ דְּאָגָה / וּבְכָל לֵבָב מְגִִנּוֹת –
עַל אֲבֵדַת אֶדֶר יְקָר, / נֶעְקַר וְכָל לֵב עָקַר
וּבַת כָּל עַיִן נָקַר / וַיַּחְשִׁיךְ אִישׁוֹנוֹת.
עֱנוּ, בַּעֲלֵי יְדִידוֹתָיו, / מְלִיצוֹתָיו וְחִידוֹתָיו,
וְכִתְבוּ אֶת אוֹדוֹתָיו / עַל סֵפֶר הַקִּינוֹת.
גְּבִיר אֶזְרָח, אֲשֶׁר כַּגֵּר / שָׁכַן בְּמַעְצָר וּמַסְגֵּר
וְתַחַת רֵעִים אוֹגֵר / הָאֲנָחוֹת וְהַיְגוֹנוֹת.
הֲגוּ ״עַל כָּל רֹאשׁ קָרְחָה / וּבְכָל חוּצוֹת צְוָחָה
וַהֲנָחָה תְהִי אֲנָחָה / וְעֵינַיִם – מַעֶיָנוֹת״.
וְ״הוֹי אָדוֹן וְהוֹי הוֹדוֹ״ / סִפְדוּ עַל מִפְקָדוֹ
וּלְתַנּוֹת עַל מְרוּדוֹ / הִתְחַבְּרוּ לַיְעֵנוֹת.
עֲטֶרֶת גֵּאוּת סְפָרַד – / אֵיךְ מַרְאֲשׁוֹתָיו יָרַד
וַיִּשָּׁאֵר מְפֹרָד / מִבָּנִים וּמִבָּנוֹת?
כַּת אַחִים אַרְבָּעָה / כְּמוֹ כִימָה נִקְבָּעָה –
רוּחַ אֵיךְ נָסָעָה / וְנָגְעָה בְּאַרְבַּע פִּנּוֹת?
וְתַשְׁלִיכֵם אֶל אֶרֶץ / אַחֶרֶת בְּיוֹם חֶרֶץ
וּפָרַץ בָּהֶם פֶּרֶץ / אֲשֶׁר אֵין לִגְדֹּר וְלִבְנוֹת.
הָרַס מִבְנֵה עִירָם / וְלֶעָרִים הֶעֱבִירָם
וְנָטַשׁ אֶת אַדִּירָם / בְּבֵית גֵּרוּת לֵעָנוֹת.
אֲסָרוּהוּ בְמַחֲבוֹאִים / כַּשּׁוֹכֵן בֵּית כְּלָאִים
צוֹעֵק מִתַּחֲלוּאִים / וּמִמַּכּוֹת נֶאֱמָנוֹת.
אַיֵּה אֶשְׁכּוֹל כֹּפֶר? / אַיֵּה חָכָם וְסוֹפֵר
וְנוֹתֵן אִמְרֵי שֶׁפֶר / וְשִׂיחוֹתָיו בִּנְגִינוֹת?
פְּאֵר זְקֵנִים וִישִׁישִׁים / מִתְעָרֵב בִּקְדוֹשִׁים,
עִם אֲדֹנָי וְעִם אֲנָשִׁים / נֶאֱמָן שׁוֹמֵר אֱמוּנוֹת.
נְעִים זְמִירוֹת יִשְׂרָאֵל / וְהוֹד הָאֲרָצוֹת הָאֵל
וּמַחֲזִיק בְּתוֹרַת הָאֵל / וּמַחְמַדֵּי הַתְּבוּנוֹת.
סְתוּמוֹתָיו מִי יְבָאֵר / וְדוֹר עָרוֹם יִשָּׁאֵר,
אַחֲרָיו בְּמִי יִתְפָּאֵר / בַּגּוֹיִם וּבַלְּשׁוֹנוֹת?
גְּבִיר הָעָם וּבְחִירוֹ – / אָכֵן בַּעֲווֹן דּוֹרוֹ
סָתַם אֵל אֶת אוֹרוֹ / וְהִשְׁכִּין עָלָיו עֲנָנוֹת.
מֹשֶׁה מֹשֶׁה אָחִי, / מְאוֹר סַהֲרִי וּמִזְרָחִי
וְנֵרִי וְנֹגַהּ זַרְחִי / מִשָּׁנִים קַדְמוֹנוֹת.
כְּאֵבִי נוֹסַף בְּיוֹסֵף / לִדְמוּתוֹ אֶכָּסֵף,
אַלְלַי כִּי אֵאָסֵף / וְלֹא אַבִּיט לַתְּמוּנוֹת.
בִּתְשׁוּקָתָם נֶאֱסַף / וּבְנֶפֶשׁ מָרָה סָף,
בְּיוֹם אֲשֶׁר נִגְדַּע וָסַף / אַל תָּבֹאנָה רְנָנוֹת!
יוֹדֵעַ יְגוֹנוֹתָיו / וְהַמְקַצֵּר אֶת שְׁנוֹתָיו
יְכַפֵּר בָּם עֲווֹנוֹתָיו / הַגְּלוּיוֹת וְהַצְּפוּנוֹת.
וִינַחֵם אֶת אֲבֵלָיו / וְיִפְרֹשׂ כְּנָפוֹ עָלָיו
וְיִפְנֶה בְרַחֲמִים אֵלָיו / וְאַחְיוֹתָיו הַבְּחוּנוֹת.
וְיִתֵּן אֶת מַהֲלָכָיו / בֵּין כְּרוּבָיו וּמַלְאָכָיו
בְּצֵל שַׁדַּי וּמַעֲרָכָיו / וּבִמְנוּחוֹת שַׁאֲנָנוֹת.
## 
## 
## קול הקריה: (1113)
קוֹל הַקִּרְיָה הוֹמָה כִּי נָפְלָה הַחוֹמָה וְהַקּוֹל נִשְׁמַע בְּרָמָה צְעָקָה גְּדוֹלָה וּמָרָה
לְמִפְקַד נָשִׂיא וָרָב בַּיִת שְׁלִישִׁי חָרַב וְשֶׁמֶשׁ בְּעוֹד יוֹם עָרַב וְהַלְּבָנָה חָפֵרָה
עֵינֵי סְפָרַד כָּהוּ וְאוֹרָיו לֹא נָגְהוּ וְנִבָּט וְהִנֵּה תֹּהוּ וְאַל תּוֹפַע נְהָרָה
הַמִּקְדָּשׁ הַמָּעֹז חֻלַּל וּבַמֶּה יָעוֹז וְנִשְׁבַּר מַטֵּה עֹז מַקֵּל תִּפְאָרָה
אוֹי לְעֵדוּת נֶאֱמָנָה אֲשֶׁר שָׁבָה כְּאַלְמָנָה דּוֹדָהּ אָנָה פָּנָה וְרוּחַ אֱלֹהִים סָרָה
הַגְּדֻלָּה וְהַתּוֹרָה וְהַכָּבוֹד וְהַמִּשְׂרָה וְהַמִּשְׁנָה וְהַמִּקְרָא וְהַגְּמָרָא וְהַסְּבָרָה
זְקֵנִים לַעֲצַת סוֹדוֹ וּבַחוּרִים לְתַלְמוּדוֹ כָּל אִישׁ מִלֵּא יָדוֹ מִכָּל אֶבֶן יְקָרָה
נִפְלָאָה לַמּוֹעֵד וּמִי יִהְיֶה לִי סוֹעֵד וּבַעֲדִי מִי יִוָּעֵד לְעִתּוֹת בַּצָּרָה
בְּאָזְנֵי יְרוּשָׁלַיִם נְהִי יִלְלַת אֶגְלַיִם וּבְאֶרֶץ מְרָתַיִם קִרְאוּ צוֹם וַעֲצָרָה
אֶל מִי תִּשְׂאוּ עַיִן מְבַקְּשִׁים מַיִם וְאַיִן כְּבָר יָבְשָׁה הָעַיִן וְעַב חָכְמָה נֶעֶצְרָה
רְאִיתֶם הִיא הַתְּמוּנָה כְּרוּב הָאֱמֶת וְהָאֱמוּנָה בֵּין רְגָבִים הִיא טְמוּנָה וּבֶעָפָר נִקְבְּרָה
כְּבָר נִסְתְּמוּ מַעְיְנוֹתָיו וְנֶעֶלְמוּ תְּמוּנוֹתָיו וְהוּטַל מִמִּשְׁכְּנֹתָיו וְנֻטַּשׁ הַמִּדְבָּרָה
הַכְּהֻנָּה וְאוּרֶיהָ הַלְּוִיָּה וְשָׁרֶיהָ וְלִשְׁכָּה וְסַנְהֶדְרֶיהָ וּמִזְבֵּחַ וַעֲזָרָה
מִסְפֵּד מַר יַגְדִּילוּ וְיִתְחַלְחֲלוּ וְיָחִילוּ וְאוֹי וַאֲבוֹי יְיֵלִילוּ לַגְּזֵרָה נִגְזְרָה
גָּאוֹן מֵת בִּסְפָרַד וּגְאוֹן שִׁנְעָר יָרַד וְכָל לֵב עָלָיו חָרַד וְכָל נֶפֶשׁ מְאוֹד מָרָה
יוֹם הוּסַר מְשׂוּכָּתוֹ וַתֻּתַּשׁ סֻכָּתוֹ מָה נִפְלָאָה מַכָּתוֹ מַכַּת בִּלְתִּי סָרָה
קְרָאוּ אֵל מִמְּעוֹנָיו וְרָץ לְהִתְהַלֵּךְ לְפָנָיו וְנָטַשׁ אֶחָיו וּבָנָיו וְהָאַחֲוָה הוּפְרָה
חָכָם הִזְהִיר וְנִזְהַר לַחְצֹב קִבְרוֹ מִהַר בְּהַר הָעֲבָרִים וְהֹר הָהָר וּבְחֶבְרוֹן וּבַמְּעָרָה
שָׁקַד עַל דַּלְתוֹתָם וְשָׁמַר נִיב שִׂפְתוֹתָם וַיִּבְחַר בְּדָתוֹתָם מִצְוַת אֲדוֹנַי בָּרָה
תּוֹרָתוֹ תַּנְחֵהוּ וְתֻמָּתוֹ תְּשִׂיחֵהוּ וְרוּחַ אֵל תְּנִיחֵהוּ וְתַמְצִיאוֹ כַּפָּרָה.
## 
## 
## שאלוני התירא: (1115)
שְׁאָלוּנִי הֲתִירָא רַע זְמַנְּךָ עֲנִיתִים לֹא וְלֹא אֶשְׂמַח לְטוּבוֹ
כְּבָר הֵבִיא מְגוּרַי לִי כְּאֶחָד בְּיוֹם בָּגַד בְּשַׂר הַדּוֹר נְדִיבוֹ
וְגִילַי נִקְבְּרוּ עִמּוֹ כְּאִלּוּ לְעָפָר נֶהְפְּכוּ לִשְׁכֹּן סְבִיבוֹ
אֱמָר נָא לַזְּמַן יַעֲשֶׂה כְּחֶפְצוֹ וְיוֹקִיד אוֹ יְכַבֶּה אֶת שְׁבִיבוֹ
אֲנִי לֹא אֶפְחֲדָה עוֹד אַחֲרֵי זֹאת כְּמוֹ לוּ יִנְעֲמָה לֹא אֶשְׂמְחָה בּוֹ.
## 
## 
## עם נהרי: (1115)
עִם נַהֲרֵי עֵדֶן אֲשֶׁר יִבְכּוּ בְּכֵה
לִבִּי וְכֹבֶד אֶבְלְךָ אַל תָּקֵל
וּשְׁמַע שְׁאוֹן פִּישֹן וְגִיחוֹן עִם פְּרָת
יִבְכּוּ אֲהָה כִּי נֶאֱסַף חִדָּקֶל.
## 
## 
## ראה זמן: (1116)
רָאָה זְמָן כִּי הָאֱנוֹשׁ הֶבֶל וְאָז
נֶהְפַּךְ לְצָר עָלָיו וְהִנּוֹ קָיִן
אַךְ שָׁת לְבָבוֹ לַהֲרֹג בִּבְנֵי יְקָר
וַיַּהֲרֹג כֹּל מַחֲמַדֵּי עָיִן
פָּרַץ תְּמוֹל פֶּרֶץ בְּאַרְבַּעַת בְּנֵי
עֶזְרָא וְהִמְתִּיק הַבְּכִי מִיָּיִן
אֶל הַשְּׁנַיִם הָרְחוֹקִים אֶהֱמֶה
כִּי אֶחֱזֶה יָמִים יְנִיפוּן זָיִן
אֶשְׁאַל בְּעַד יוֹסֵף וְיֹאמְרוּ לִי חֲכֵה
וּבְעַד יְהוּדָה יֹאמְרוּ לִי אָיִן.
## 
## 
## אחי מוסר: (1116)
אֲחִי מוּסָר גְּבִיר וָשָׂר חֶמְדַּת עֲרָב וָעֵבֶר
אֲהָהּ נַדְתָּ וְנִפְרַדְתָּ וְרָעֲךָ שֹׁד וָשֶׁבֶר
אֲהָהּ כַּגֵּר בְּתוֹךְ מַסְגֵּר נִשְׁאַרְתָּ בְּלִי חָבֵר
וְאָח וְאָחוֹת וּמִשְׁפָּחוֹת מְפֻזָּרִים בְּכָל עֵבֶר
עֲדֵי אַרְצְךָ בְּבוֹא קִצְּךָ תִּקְרָא בְּפִי כָּל גֶּבֶר
מַה לְּךָ פֹה וּמִי לְךָ פֹה כִּי חָצַבְתָּ לְּךָ פֹּה קָבֶר
מָה אֹמַר וְרַע וָמָר גְּזֵרָה מִפִּי שַׁדַּי
גְּלוֹת כְּבוֹדִי וְסוּר הוֹדִי וְלָקַחַת מַחְמַדַּי
זֶה חֶלְקִי וְסוֹף חֻקִּי וְגוֹרָלִי מְנַת מִדַּי
לֻקַּח צִיץ אֲשֶׁר הֵצִיץ כִּרְבִיד פָּז עַל מַדַּי
רֹאשׁ חֲכָמַי וּשְׁלֵמַי וּפְאֵר כָּל נִכְבָּדַי
בָּא שִׁמְשִׁי וְסַף שָׁרְשִׁי וְאֵיךְ לֹא יִיבְשׁוּ בַּדַּי
בְּמָה אֶגְאֶה וְלֹא אֶרְאֶה כִּי אִם צְנִינִים לְצִדַּי
וְאֶצְעַק מָר בְּתוֹךְ מִכְמָר מִי יִתֶּן לִּי אֵבֶר
מַה לְּךָ פֹה וּמִי לְךָ פֹה כִּי חָצַבְתָּ לְּךָ פֹּה קָבֶר
## 
## 
## 
## 
בְּמָה אָחֵל וְאֶתְחַלְחֵל בְּתֻמּוֹ אִם בְּחָכְמָתוֹ
וְאִם בְּהוֹדוֹ וּבִכְבוֹדוֹ וּגְדֻלַּת מַעֲלָתוֹ
וְאִם בְּצָרְיוֹ וְטוּב פִּרְיוֹ וְשַׁעֲשׁוּעֵי חִידָתוֹ
וְאִם עַל יוֹם בְּלִי פִּדְיוֹם לֻקְּחָה בּוֹ נִשְׁמָתוֹ
וְאֵין מוֹדָע אֲשֶׁר יֵדַע יְגוֹן לִבּוֹ וְצָרָתוֹ
וְאֵין אָחוֹת תְּהִי לִמְחוֹת מִלֶּחְיוֹ דִּמְעָתוֹ
בְּעֵת בִּכְיוֹ בְּבֵית עָנְיוֹ עַל אֶחָיו וְחֶבְרָתוֹ
אֲהָהּ אַחַי אֲחִיכֶם חַי וְלֹא תִּבְכּוּ פְּרִידָתוֹ
וְהִנֵּה מֵת וְיִצָּמֵת וְלֹא תִּשְׂאוּ מִטָּתוֹ 
וּלְנָכְרִים קוֹל יָרִים תְּנוּ לִי אֲחֻזַּת קֶבֶר
מַה לְּךָ פֹה וּמִי לְךָ פֹה כִּי חָצַבְתָּ לְּךָ פֹּה קָבֶר
## 
## 
## 
## 
הָאַחִים מְשֻׁלָּחִים נוֹדְדִים בְּאַרְבַּע רוּחוֹת
וְהָאֲחָיוֹת הוֹמִיּוֹת נֶאֱנָקוֹת נֶאֱנָחוֹת
בְּכָל מְדִינָה נְהִי קִינָה מִשְׁפָּחוֹת מִשְׁפָּחוֹת
כָּל יוֹדְעָיו וְכָל שׁוֹמְעָיו הִשְׁמִיעוּ כָּל צְוָחוֹת
גְּבִיר כָּלָה וְהוֹד גָּלָה וְנָגֹלּוּ הַשְּׂמָחוֹת
וְאֵיד פָּרַח וְגִיל בָּרַח וַיִּנְהוּ הָאֲנָחוֹת
לְמוֹת הַשָּׂר הַטִּפְסָר עוֹטֶה מַעְיַן שְׁלוּחוֹת
אֲבִי עֵצָה וּמְלִיצָה וְלָשׁוֹן תְּדַבֵּר צַחוֹת
אֵיךְ מִשְׁעָן בַּל יִצְעָן נִגְדַּע וַיִּשָּׁבֵר
מַה לְּךָ פֹה וּמִי  לְךָ פֹה כִּי חָצַבְתָּ לְּךָ פֹּה קֶבֶר
## 
## 
## 
## 
הָהּ לַנֶּגַע בָּא פֶּגַע וְהֵפֵר הַמַּחֲשָׁבוֹת
יְקָר נִשְׁבָּה וְנֵר כָּבָה וְחָצַב מִלֵּב לֶהָבוֹת
וְעֵינַיִם כַּמַּיִם בַּמַּעֲיָנוֹת זָבוֹת
בִּנְפֹל בְּרוֹשׁ וְנִכְרַת רֹאשׁ מֵרָאשֵׁי הָאָבוֹת
נְדִיב הָעָם וְשַׁעֲשׁוּעָם יוֹעֵץ וְקָם עַל נְדִיבוֹת
בְּכוֹר מָוֶת וְצַלְמָוֶת קִדְמוֹ כִּזְאֵב עֲרָבוֹת
וּגְזֵרָה מִנּוֹרָא קָרְבָה מֵאֵין קְרָבוֹת
וַתִּקַּח הַלֶּקַח וְהַנְּפָשׁוֹת וְהַלְּבָבוֹת
וַתַּכְרִית הָאַחֲרִית וְהַתִּקְוָה וְהַסֵּבֶר
מַה לְּךָ פֹה וּמִי לְךָ פֹה כִּי חָצַבְתָּ לְּךָ פֹּה קָבֶר. 
## 
## 
## הידעו הדמעות: (1119)
הֲיֵדְעוּ הַדְּמָעוֹת מִי שְׁפָכָם
וְיֵדְעוּ הַלְּבָבוֹת מִי הֲפָכָם
הֲפָכָם בּוֹא מְאוֹרָם תּוֹךְ רְגָבִים
וְלֹא יֵדְעוּ רְגָבִים מַה בְּתוֹכָם
בְּתוֹכָם שַׂר וְגָדוֹל תָּם וְיָשָׁר
יְרֵא הָאֵל וְאִיש נָבוֹן וְחָכָם.
## 
## 
## נאסף אביר: (1120)
נֶאֱסַף אַבִּיר רוֹעִים וְעֵדֶר אֲדוֹנַי תּוֹעֶה
וְאֵין מְבַקֵּר וְאֵין מְבַקֵּשׁ וְאֵין מַרְבֵּץ וְאֵין מִרְעֶה
וְהֵן דִּמְעוֹת הָעֲשׁוּקִים יְשַׁוְּעוּ מֵאֵין שׁוֹעֶה
וַעֲדַת אֲדוֹנַי כַּצֹּאן אֲשֶׁר אֵין לָהֶם רֹעֶה
## 
## 
אֲהָהּ רוּחַ הַקֹּדֶשׁ נִלְקְחָה מִבֵּינֵיהֶם
וּמְשִׁיחָם כְּבָר נִלְכַּד בִּשְׁחִיתוּת עֲווֹנֵיהֶם
וְרָאוּ וְלֹא יֵדְעוּ כִּי אֵין אוֹר לְעֵינֵיהֶם
וְיִשְׁמְעוּ וְלֹא יָבִינוּ כִּי אֵין בִּין לְאָזְנֵיהֶם
צֹר תְּעוּדָה וַחֲתֹם דָּת כִּי נִסְתְּמוּ מַעְיְנֵיהֶם
מִי יְחַכֵּם זִקְנֵיהֶם מִי יְלַמֵּד אֶת בְּנֵיהֶם
## 
## 
אֵיכָה תַּרְבִּיץ תּוֹרָה אַחֲרָיו וְאֵיכָה תִּרְעֶה
## 
## 
מָה אַתֶּם נוֹעָצִים וּכְבָר אָבְדָה עֵצָה
וּמָה תָּרוּצוּ לִלְמֹד וְנֶעֶלְמָה הַמְּלִיצָה
וְאָנָה תְּנוּסוּן לְעֶזְרָה וְהַחוֹמָה נִפְרְצָה
אָבְדָה אֱמוּנָה וְנִכְרְתָה וְצֶדֶק נָפַל אָרְצָה
וְאֵין דָּן דִּינְכֶם לְמָזוֹר מֵעֹשֶׁק וּמְרוּצָה
וְאֵין עוֹמֵד בַּפְּרָצוֹת בְּיוֹם כָּלָה וְנֶחֱרָצָה
## 
## 
בְּקוּם לָבִיא וָלַיִשׁ וְשָׂרָף מְעוֹפֵף וְאֶפְעֶה
## 
## 
בִּי אֲדוֹנַי מָה אֹמַר אַחֲרֵי חָסִיד גָּמַר
וְאֵשׁ נָפְלָה בָּאֶרֶז וְאָכְלָה קוֹמַת תָּמָר
וְהוּרַק הַיַּיִן הַטּוֹב אֲשֶׁר רֵיחוֹ לֹא נָמָר
לְקָחוֹ אֵל כִּי יָקָר בְּעֵינָיו וְאַךְ לִי הֵמַר
נְתָנָהוּ מִשְׁמֶרֶת וְנָתַן עָלַי מִשְׁמָר
וְהַיָּגוֹן וְהָאֲנָחָה וְהִי וּנְהִי רַע וָמָר
## 
## 
אֶשֹּׁם וְאֶשְׁאַף יַחַד וְכַיּוֹלֵדָה אֶפְעֶה
## 
## 
הַמְּקַצֵּר אֶת יָמָיו וְיוֹדֵעַ תַּעֲלוּמָיו
יַכְרִיעַ כַּף צִדְקוֹ וְיָקֵל אֶת כַּף אֲשָׁמָיו
וּמַלְאָךְ פָּנָיו יְקַדֵּם אֶת פָּנָיו בִּשְׁלֹמָיו 
וְלַמִּתְאַבְּלִים עָלָיו יַשְׁקֶה כּוֹס תַּנְחוּמָיו
וּלְהַעֲמִידוֹ יְחַלֵּץ מִשַּׁחַת אֶת עֲצָמָיו
וִישַׁלֵּם נִחוּמִים לְמִשְׁפַּחְתּוֹ וִיתוֹמָיו
## 
## 
וְיָשֵׂם עֵינוֹ עֲלֵיהֶם כְּרוֹעֶה עֶדְרוֹ יִרְעֶה. 
## 
## 
## הילילו נדיבי: (1122)
הֵילִילוּ נְדִיבֵי עָם וְאֶזְרָחָיו
וּמְשָׁרְתֵי אֱלֹהֵינוּ וּמְנַצְּחָיו
כִּי נִלְקַח צִיר נֶאֱמָן לְשׁוֹלְחָיו
הַכֹּהֵן הַגָּדוֹל מֵאֶחָיו
## 
## 
## 
## 
הָשַׁמּוּ כָּל הַשּׁוֹמְעִים שִׁמְעוֹ
עַל תֻּמּוֹ וְעַל יָשְׁרוֹ וְעַל דֵּעוֹ
כִּי חָכְמָה וְכָבוֹד נָסְעוּ בְּנָסְעוֹ
וּבְפֶשַׁע דּוֹר נִלְקַח וְלֹא בְּפִשְׁעוֹ
אֵיל צֶדֶק מַטַּע קֹדֶשׁ וְגִזְעוֹ
מִתְפַּלֵּל וְעוֹצֵר נֶגֶף בְּשַׁוְּעוֹ
יוֹדֵעַ שֵׁם אֵל וְאֵל בְּשֵׁם יְדָעוֹ
## 
## 
## 
## 
וַיִּרְצֶה אֶת שְׁבָחָיו כִּזְבָחָיו
הַכֹּהֵן הַגָּדוֹל מֵאֶחָיו
## 
## 
## 
## 
יִשְׁתַּפְּכוּ אַבְנֵי אוּרִים וְתֻמִּים
וְכָל בִּגְדֵי כְּהֻנָּה יִהְיוּ פְּרוּמִים
וְיִתְאַבְּלוּ הַנְּדָבוֹת וְהַשְּׁלָמִים
כִּי מַעְיְנֵי הַחָכְמָה נִסְתָּמִים
וּמְבַקְּשֵׁי תּוֹרָתוֹ נִכְלָמִים
גַּם עֵינֵי הַמְּזִמָּה נֶעְצָמִים
## 
## 
כִּי נוֹאֲשׁוּ מִלִּלְקֹט בְּדוֹלְחָיו
הַכֹּהֵן הַגָּדוֹל מֵאֶחָיו
## 
## 
שִׁבְּרוּ כְּלֵי מְשׁוֹרֵר וּמְנַצֵּחַ
וְהֵילִילוּ בֵּין אוּלָם וּמִזְבֵּחַ
כִּי הַצֵּל מֵעֲלֵיכֶם בּוֹרֵחַ
וְשַׁעֲרֵי דִּין סֻגְּרוּ וְאֵין פּוֹתֵחַ
יֶאֱבַל הֲדוֹם וְהַמָּרוֹם שָׂמֵחַ
כִּי כָּל כְּבוֹד הָאֲדָמָה לוֹקֵחַ
וְנִשְׁאַר בּוֹ שְׁמוֹ הַטּוֹב רוֹקֵחַ
מֵחָכְמָה וּמִכָּבוֹד מֶרְקָחָיו
הַכֹּהֵן הַגָּדוֹל מֵאֶחָיו
## 
## 
אֵיךְ חַטֹּאת בְּנֵי הַדּוֹר רֹאשׁ עָבְרוּ
עַד עָצְמוּ וְעַד שָׁמַיִם גָּבְרוּ
וּלְהוֹרִיד רֹאשׁ כּוֹכָבִים חָבְרוּ
וּכְלֵי יְקָר וּכְלֵי קֹדֶשׁ נִשְׁבְּרוּ
וְאוֹר גָּדוֹל בְּתַחְתִּית אֶרֶץ קָבְרוּ
עַל לְבָנָה לְבֵנִים וְעָפָר נִצְבְּרוּ
## 
## 
וִיעֻנְּנוּ וְיִסָּתְמוּ מִזְרָחָיו 
הַכֹּהֵן הַגָּדוֹל מֵאֶחָיו
## 
## 
יִצְטַדֵּק מִשְׁפָּט גּוֹזֵר וְאוֹמֵר 
אֲשֶׁר שִׁכֵּן נְשָׁמָה בְּבָתֵּי חֹמֶר 
וְלִדְבָרוֹ אֵין מַמְרֶה וְאֵין מֶמֶר
וְעַל נַפְשׁוֹת חֲסִידָיו יְצַוֶּה שׁוֹמֵר
וְהַנֶּאֱסָף בְּצֵל שַׁדַּי יִתְאַמֵּר
וּבִיקָרוֹ וּבִכְבוֹדוֹ יִתְיַמֵּר
## 
## 
וְהַשָּׁלוֹם יָנוּחַ בִּמְנוֹחָיו 
הַכֹּהֵן הַגָּדוֹל מֵאֶחָיו. 
## 
## 
## היש איש: (1125)
הֲיֵשׁ אִישׁ שָׂם עַל לֵב בְּחַיִּים יִצָּמְתוּ
יְדָעָם יוֹם וָלֵיל אֲשֶׁר לֹא יִשְׁבֹּתוּ
וְיֵדַע כִּי עִם שְׁאוֹל בְּרִית לֹא יִכְרֹתוּ
וְיִירָא כִּי יִרְאֶה חֲכָמִים יָמוּתוּ
## 
## 
## 
## 
חָכְמָה נִבְעֲרָה וְאָבְדָה הָעֵצָה
יוֹם גְּזֵרַת מָוֶת מֵאֵל נִפְרָצָה
וְנֶפֶשׁ בָּא קִצָּהּ בַּחַיִּים קָצָה
וְאֶת קוֹמַת כְּרוּבָהּ הִשְׁלִיכָה אַרְצָה
מְסִבַּת גַּלְגַּלִּים בִּמְלֹאת הַמְּרוּצָה
הָרְסוּ אֲשֶׁר בָּנוּ בְּכָלָה נֶחֱרָצָה
## 
## 
## 
## 
עַל פִּי אֵל בָּנוּ וְעַל פִּיו יַשְׁחִיתוּ
וְיִירָא כִּי יִרְאֶה חֲכָמִים יָמוּתוּ
לִשְׁנַיִם כְּרוּבִים לְחֶמְדָּה נִצָּבִים
אֲהָהּ נִסְתְּרוּ בְּעַב הָאֲדָמָה לֹא בְּעָבִים
כְּבוֹד הַמִּזְרָחִים וְהוֹד הַמַּעֲרָבִים
אֲשֶׁר בְּפִיהֶם מַלְקוֹשׁ וּבִידֵיהֶם רְבִיבִים
מֵעַל רֹאשׁ זְמַנָּם נַעֲלוּ כִּכְרוּבִים
כִּי צוּרָם קְרָאָם וְהֵמָּה בַּכְּתוּבִים
## 
## 
## 
## 
לְשָׁרֵת אֶת פָּנָיו וְהֵמָּה יֵאוֹתוּ 
וְיִירָא כִּי יִרְאֶה חֲכָמִים יָמוּתוּ
## 
## 
## 
## 
אַשְׁרֵיכֶם שׁוֹמְרֵי מִשְׁמַר אֲדוֹנֵיכֶם
וְאוֹי לַזְּמַן הָסֵר צִלְלֵי עַנְנֵיכֶם
וְתַלְמִידִים הָיוּ שׁוֹאֲבֵי מַעְיְנֵיכֶם
וְהִבְדִּיל עֲווֹן הַדּוֹר בֵּינָם וּבֵינֵיכֶם
וְנִלְאוּ מְבַקְּשֵׁי דָּת לִמְצֹא פְּנִינֵיכֶם
כִּי כִּשְׁנֵי נֵרוֹת הֱיִיתֶם לִי שְׁנֵיכֶם
וְעֵת כְּבִיתֶם אָרְחוֹת דַּרְכָּם יִלָּפְתוּ
וְיִירָא כִּי יִרְאֶה חֲכָמִים יָמוּתוּ
יוֹצְרָם וּמְמִיתָם יִצֹּר נַפְשׁוֹתָם
וְיוֹלִיךְ לִפְנֵיהֶם צִדְקָם וְתֻמָּתָם
וְיִתֵּן כִּסְאוֹתָם בְּכִסְּאוֹ כַּחוֹתָם
יְאַמֵּץ אֲבֵלֵיהֶם וִינַחֵם אוֹתָם
וְאַל יַכְרֵת מִזְּמַן תִּפְאֶרֶת שְׁמוֹתָם
וְיָקִים תַּחְתֵּיהֶם מְמַלֵּא מְקוֹמֹתָם
## 
## 
## 
## 
וְיָמִים עַד עוֹלָם שְׁמָם לֹא יִשְׁבֹּתוּ
וְיִירָא כִּי יִרְאֶה חֲכָמִים יָמוּתוּ.
## 
## 
## נהי למדה: (1127)
נְהִי לָמְדָה לְשׁוֹנִי בְּכָל רֶגַע אֲעִירֶנּוּ 
וְשַׂק אָהֲבוּ מָתְנַי וְאֵיכָכָה אֲסִירֶנּוּ
וְהַבְּכִי שָׂם לְעֵינַי בְּרִית לֹא אֲפִירֶנּוּ
וְיָגוֹן נָתַן לִי חֹק וְלֹא אַעֲבִירֶנּוּ
וְלִי יֵאוֹת מִסְפֵּד וְלָמָּה זֶה אֲמִירֶנּוּ
סְפֹד לִנְוֵה צֶדֶק כָּל רָע לֹא יְגוּרֶנּוּ
קְבָרוּהוּ בְּעָפָר וּבִצְלָעַי אֶקְבְּרֶנּוּ
וְאִם עָצְרוּ עָבִים בְּדִמְעִי אַמְטִירֶנּוּ
כִּי מִדֵּי דַבְּרִי בּוֹ זָכֹר אֶזְכְּרֶנּוּ
אֲהָהּ נוֹאַשׁ מְקוֹמוֹ וְעוֹד לֹא יַכִּירֶנּוּ
לֵיל נֶאֱסַף יוֹסֵף רְנָנָה לֹא תְּבוֹאֶנּוּ
לְעֵת עֶרֶב וְהִנֵּה בַלָּהָה בְּטֶרֶם בֹּקֶר אֵינֶנּוּ
## 
## 
## 
## 
קִרְאוּ אֶל מִסְפֵּד מֵאַרְבַּע הָרוּחוֹת
הוֹ הוֹ וְאוֹי וַאֲבוֹי יִתְעָרְבוּ בַּאֲנָחוֹת
סְפֹד עַל פְּאֵר חָכְמוֹת מִשְׁפָּחוֹת מִשְׁפָּחוֹת
סִפְדוּ לוֹ חֲדָשׁוֹת וְזִכְרוּ הַנִּשְׁכָּחוֹת
וְלִבְשׁוּ הַשַּׂקִּים וְהָסִירוּ מִטְפָּחוֹת
אֲהָהּ בֵּיתוֹ מִבּוֹא סֻגְּרוּ בַּעֲדוֹ אֳרָחוֹת
וְעִמּוֹ יוֹם נִלְקַח הַנְּפָשׁוֹת נִלְקָחוֹת
עֲזָבָנוּ לְיָגוֹן וְהוּא נָסַע לִמְנוּחוֹת
תּוֹרָה תִּסְפֹּד לוֹ כְּמִסְפֵּד עַל אָחוֹת
וְתִלּוֹן עַל יָמִים אֲשֶׁר הָיוּ רַק טְפָחוֹת
אֵיךְ גְּזַלְתֶּם אוֹרִי וְנֵר לִנְתִיבוֹת נְכוֹחוֹת
## 
## 
## 
## 
אֹתִי שִׁכַּלְתֶּם יוֹסֵף אֵינֶנּוּ
לְעֵת עֶרֶב וְהִנֵּה בַלָּהָה בְּטֶרֶם בֹּקֶר אֵינֶנּוּ
## 
## 
## 
## 
אֲנִי לֹא אֶחֱשָׂךְ פִּי הוֹי אָדוֹן וְהוֹי הוֹדוֹ
וְאוֹי עַל תּוֹרָתוֹ וְאַלְלַי עַל תַּלְמוּדוֹ
אוֹי לְאֶדֶר יְקָר וּצְמִידוֹ וּרְבִידוֹ
מָקוֹם לוֹ עַל עָשׁ וְאִם בְּעָפָר יְסוֹדוֹ 
קִיר חָכְמָה נָטָה כִּי נָפַל עַמּוּדוֹ
חֻלְּלָה יִפְעָתוֹ וְהָגְלָה כָּל חֲמוּדוֹ
חָרַד אֶל דָּבָר אֵל כִּי רָץ לַעֲמֹד בְּסוֹדוֹ
אַשְׁרָיו כִּי הִרְבָּה מִבְּעוֹד יוֹם אֶת צֵידוֹ
צִדְקָתוֹ וְיָשְׁרוֹ קִדְמוּהוּ בְּיוֹם נוֹדוֹ
כִּי תֹּם וָיֹשֶׁר הָיוּ רֵעָיו בְּעוֹדוֹ
אֲבָל הוֹי עַל בֵּיתוֹ אַחֲרֵי יוֹם פֵּרוּדוֹ
## 
## 
## 
## 
צוֹעֵק עַל כְּבוֹדוֹ כִּי גָלָה מִמֶּנּוּ
לְעֵת עֶרֶב וְהִנֵּה בַלָּהָה בְּטֶרֶם בֹּקֶר אֵינֶנּוּ
## 
## 
## 
## 
יְיֵלִילוּ חֲכָמִים כִּי שֻׁדְּדָה אַדַּרְתָּם
וְיָחִילוּ זְקֵנִים כִּי סַף אִישׁ תִּפְאַרְתָּם
וְתוֹפְשֵׂי הַתּוֹרָה כִּי נָע מִמַּצַּבְתָּם
וּמְשָׁרְתֵי אֲדוֹנַי כִּי סָר מִמִּשְׁמַרְתָּם
מְשִׁיבֵי מִלְחָמָה עַל גִּבּוֹר מִלְחַמְתָּם
וְנַהֲרִי הַתְּבוּנָה עַל מַעְיָן הַנִּסְתָּם
וְיוֹשְׁבֵי הַשַּׁעַר כִּי שָׁמֵם מְקוֹם שִׁבְתָּם
וְכוֹכְבֵי הַמְּזִמָּה עַל אוֹרָם כִּי נֶעְתָּם
וְכָל לְמוּדֵי סֵפֶר עַל סֵפֶר כִּי נֶחְתָּם
וְאַחִים יִזְעֲקוּ מָר כִּי נִכְזְבָה תּוֹחַלְתָּם
הָהּ פָּרַץ אֲדוֹנַי פֶּרֶץ רַב מִשְׁפַּחְתָּם
בְּיוֹם רוּחוֹ לַאֲשֶׁר הוּא לוֹ יִתְּנֶנּוּ
לְעֵת עֶרֶב וְהִנֵּה בַלָּהָה בְּטֶרֶם בֹּקֶר אֵינֶנּוּ. 
## 
## 
## איך קול: (1130)
אֵיךְ קוֹל כְּחוֹלָה שָׁמַעְתִּי לְגוֹלַת קִרְיָה נֶאֱמָנָה
וְכָל עֵינַיִם לִדְמֹעַ נָדַב לִבָּן אוֹתָנָה
וְאֵיךְ אֶעֱצֹר כַּיּוֹם דִּמְעָה וּלְעֵת כָּזֹאת נִצְפְּנָה
עָבְרוּ בִּי כַּמָּה תְּלָאוֹת וְזֹאת עָלְתָה עַל כֻּלָּנָה
לְשֵׂיבַת יְקָרָה נַעֲמָנָה בְּאַדְמַת עָפָר נִטְמְנָה
שָׁנָה שׁוֹנָה וּמְשֻׁנָּה וְתוּגָתָהּ לֹא נוֹשָׁנָה
פָּנָה וְהִסְתִּיר אֶת פָּנָיו וְאוֹר הַיּוֹם לַעֲרֹב פָּנָה
וּבִישִׁימוֹן קֶבֶר חָפַר וְעַל כֵּן חָפְרָה הַלְּבָנָה 
הוּא הַלַּיְלָה יְהִי גַּלְמוּד אַל תָּבוֹא בּוֹ רְנָנָה
גַּם הוּא הַיּוֹם יְהִי חֹשֶׁךְ וְתִשְׁכָּן עָלָיו עֲנָנָה
## 
## 
## 
## 
יוֹם אֲשֶׁר רוּחַ עָבְרָה בּוֹ וַיְסֻגַּר בַּיִת מִבּוֹא
אַל יִחַדְּ בִּימֵי שָׁנָה בְּמִסְפַּר יְרָחִים אַל יָבוֹא
## 
## 
## 
## 
כַּיּוֹם בְּנֵי לֵוִי נִלְווּ לִצְעֹק צְעָקָה מְאוֹד מָרָה
וּבְנֵי אָסָף נֶאֶסְפוּ וַיְקַדְּשׁוּ כַּיּוֹם עֲצָרָה
וְשָׁבְרוּ מְחוֹלָם בְּנֵי מַחְלִי כִּי מַחֲלָתָם גָּבְרָה
וּמְרָרִים קוֹל יְמָרְרוּ כִּי שִׁירָתָם הוּמָרָה
וִיתַד בְּנֵי מוּשִׁי מָשָׁה וְסִתְרַת בְּנֵי אַסִּיר סָרָה
וּבָא שֶׁמֶשׁ בְּנֵי יִצְהָר בַּצָּהֳרַיִם וְקָדְרָה
וּמְנַצֵּחַ וּמְשׁוֹרֵר יִבְכּוּ עֲלֵי רֹאשׁ מִשְׁמָרָה
אֵיכָה נִשְׁבַּר מַטֵּה עֹז וּמַקֵּל הַתִּפְאָרָה
נֵר זִקְנֵי עַמִּי כָּבָה בְּרוּחַ פִּתְאוֹם עָבְרָה
שָׁפַךְ עָלַי כְּלֵי זַעַם כְּמָטָר וַאֲנִי כְּמַטָּרָה
## 
## 
## 
## 
מֵעַי מֵעַי אוֹחִילָה עָלָיו מִדֵּי דַּבְּרִי בּוֹ
## 
## 
## 
## 
וְהֵילִילוּ שִׁירוֹת הֵיכָל וְיָנוּעוּ סִפָּיו נוֹעַ
וְיֵאוֹת כָּל רֹאשׁ לִפְרֹעַ גַּם כָּל לֵבָב לִקְרֹעַ
וְעַל כָּל יָרֵךְ לִתְקֹעַ וְאֶת כָּל לֶחִי לִפְצֹעַ
וּשְׁתוֹת מֵי רֹאשׁ לָרְוָיָה וַאֲכֹל לַעֲנָה לִשְׂבֹּעַ
לְרָבִיד סָר מֵעַל צַוָּאר וְצָמִיד מֵעַל אֶזְרוֹעַ
נָסַע הָלוֹךְ וְנָסוֹעַ וְהִכָּה הַכֵּה וּפָצֹעַ
לֹא נָגְעָה בּוֹ יַד מָוֶת וְכָמוֹהוּ אֵין לִנְגֹּעַ
אַךְ לָקַח אוֹתוֹ אֱלֹהִים וַיַּצֵּל טוֹב מֵרֹעַ
נִלְכַּד בִּשְׁחִיתוּת דּוֹרוֹ אֲשֶׁר יְדָעוֹ יָדוֹעַ
וְנַעֲלָה מֶנּוּ כְּהֵעָלוֹת עָב טַל מֵעַל גִּלְבֹּעַ
## 
## 
## 
## 
וְרוֹאָיו יֹאמְרוּ אַיּוֹ כִּי רוּחַ אֲדוֹנַי נָשְׁבָה בּוֹ
## 
## 
## 
## 
אֵיכָה יוּעַם הַזָּהָב וְהַכֶּתֶם הַטּוֹב יִשְׁנֶא
מֵרֹב חֳלָיִים אֲפָפוּהוּ וְהוּא דֶּרֶךְ חַיִּים פּוֹנֶה
מַפְקִיד רוּחוֹ בְּיַד אֱלֹהָיו וּסְבִיבָיו מַלְאָךְ חוֹנֶה
הַיּוֹם הַמַּר וְהַנִּמְהָר עִם יָמִים אַל יִמָּנֶה
יוֹם נָטַשׁ קֶרֶת וּמִבְנֶה וִישִׁימוֹן בָּחַר לְמַחֲנֵה
נָסַע וְעָזַב לֵב שׁוֹלְחָיו נִשְׁבָּר בַּשֶּׁבֶר מִשְׁנֶה
נָשַׁק לְבָנָיו וְלִבְנוֹתָיו בְּלֵבָב נִגַּשׂ וְנַעֲנֶה
וְנִכְסַף לִרְאוֹת אֶת בְּכוֹרוֹ צְרוֹר הַמֹּר קִדָּה וְקָנֶה
לִבִּי לִבִּי עַל יוֹסֵף וְאֵין קוֹל וְאֵין עֹנֶה
אֵיךְ אֵרְדָה לִשְׁאֹל בְּיָגוֹן כִּי אֶצְעַק וְלֹא אֵעָנֶה
## 
## 
## 
## 
מַדּוּעַ בּוֹשֵׁשׁ רִכְבּוֹ וּמַדּוּעַ אֵחַר לָבוֹא
## 
## 
## 
## 
אֱלוֹהִים יָשִׂים מַחֲלָתוֹ כֹּפֶר וּפִדְיוֹן לְאַשְׁמָתוֹ
וְיַרְבֶּה אֶת שְׂכַר פְּעֻלָּתוֹ וְיִצְרֹר בְּחַיִּים נִשְׁמָתוֹ
וְאַשְׁרֵי חֶלְקוֹ וּמְנָתוֹ וְיוֹם הִוָּלְדוֹ וְיוֹם מוֹתוֹ
לֹא יִמּוֹט אַחֲרָיו בֵּיתוֹ כִּי נֶאֱמָן עִם אֵל בְּרִיתוֹ
וְאַף כִּי הוֹלִיד בְּחַיָּתוֹ גְּאוֹן הַשֵּׂכֶל וְגַאֲוָתוֹ
לְמִי כָּל חֶמְדַּת יִשְׂרָאֵל וּלְמִי תִּפְאֶרֶת עֲדָתוֹ
הֲלֹא לִגְאוֹן תּוֹרָה וְנִזְרָהּ וִיקָר הַבִּין וּמִשְׂרָתוֹ
הָרַב יוֹסֵף רַב פְּעָלִים כָּל לֵב יָעִיד גְּדֻלָּתוֹ
## 
## 
## 
## 
אִישׁ אֲשֶׁר רוּחַ אֱלֹהִים בּוֹ תּוֹרַת אֱלֹהָיו בְּלִבּוֹ. 
## 
## 
## מדי שבת: (1134)
מִדֵּי שַׁבָּת בְּשַׁבַּתּוֹ וּמִדֵּי חֹדֶשׁ בְּחָדְשׁוֹ
יָבוֹא כָּל מְבַקְּשֵׁי דָּתוֹ לְבֵית הָרַב וּמִקְדָּשׁוֹ
וּמַדָּיו קְרוּעִים עָלָיו וַאֲדָמָה עַל רֹאשׁוֹ
כִּי הוּסַר הַתָּמִיד וְהֻשְׁלַךְ מְקוֹם מִקְדָּשׁוֹ
## 
## 
## 
## 
קוֹל יִלְלַת הָרֹעִים כִּי שֻׁדְּדָה אַדַּרְתָּם
קוֹל צִוְחַת הָעֲדָרִים כִּי נִפְזְרָה מַחְבַּרְתָּם
## 
## 
## 
## 
קוֹל אַנְחַת הַתּוֹרוֹת כִּי לֻקֳחָה תִּפְאַרְתָּם
קוֹל מֵהַרְרֵי צִיּוֹן כִּי נֵר מַעֲרָב נֶעְתָּם
קוֹל צְעָקָה מִסְּפָרַד נְהִי לֹא יִתַּם
קוֹל צְמֵאִים לְמֵי חָכְמָה כִּי הַמַּעְיָן נִסְתַּם
אֲהָהּ אֵין חָזוֹן נִפְרָץ כִּי הֶחָזוֹן נֶחְתַּם
קוֹל שַׁוְעַת הַיְּשִׁיבוֹת אוֹי עַל רֹאשׁ מִשְׁמַרְתָּם
שַׁעֲרֵי יְרוּשָׁלַיִם מָה נִפְלְאָה מַפַּלְתָּם
כִּי נָפַל עַמּוּדָם וַעֲטַרְתָּם וְכוֹתַרְתָּם
קוֹל אַרְזֵי הַלְּבָנוֹן הֻשְׁלְכָה צַמַּרְתָּם
## 
## 
## 
## 
הַנָּשִׂיא אֲשֶׁר נֵזֶר דָּת אֱלֹהָיו עַל רֹאשׁוֹ
## 
## 
## 
## 
אוֹי לִצְעִירֵי הַצֹּאן כִּי לֻקַּח אַבִּירָם
וְנוֹשְׂאֵי כְּלֵי אֲדוֹנַי כִּי נָפַל אַדִּירָם
וְלוֹחֲמֵי מִלְחֲמוֹת תּוֹרָה אוֹי כִּי מֵת גִּבּוֹרָם
אוֹי לְאַבְנֵי הַקֹּדֶשׁ עַל פְּנִינָם וְסַפִּירָם
## 
## 
## 
## 
וְזָהֳרֵי הָרָקִיעַ עַל כִּי נֶאֱסַף אוֹרָם
וְחוֹפְשֵׂי חַדְרֵי תַּלְמוּד עַל כִּי כָּבָה נֵרָם
וּפַאֲרֵי הַמִּגְבָּעוֹת כִּי לֻקַּח צִיץ נִזְרָם
נֵזֶר הַקֹּדֶשׁ אֲשֶׁר לָאֵל הוּנַף וְהוּרַם
אוֹי כִּי גָּדַל שִׁבְרָם אוֹי כִּי חָדַל סִבְרָם
הָהָר חָמַד אֱלֹהִים הַר גָּדוֹל וְרַב וָרָם
כְּבוֹד הַלְּבָנוֹן וַהֲדַר הַכַּרְמֶל וּפְאֵרָם
## 
## 
## 
## 
שִׂיאוֹ בַּשָּׁמַיִם וּבֵין כּוֹכָבִים רֹאשׁוֹ
## 
## 
## 
## 
מִי יוֹדִיעַ פֵּשֶׁר וְהָרַב בָּרוּךְ אֵינוֹ
מִי יַתִּיר הַקֶּשֶׁר אַחֲרֵי שֶׁכָּהָה יְמִינוֹ
וּמִי יַקְשִׁיב לַעֲשׁוּקִים וְהִנֵּה כָּבְדָה אָזְנוֹ
וּמִי יַבִּיט בַּעֲמָלָם וְהִנֵּה כָּהֲתָה עֵינוֹ
מִי יְרַוֶּה הַצְּמֵאִים אַחֲרֵי יְבֹשׁ מַעְיָנוֹ
וּמִי יַשְׂבִּיעַ רְעֵבִים אַחַר סוּר שֻׁלְחָנוֹ
מִי יְיַחֲלוּ מְבַקְּשֵׁי אֵל אַחֲרֵי נְטֹשׁ מִשְׁכָּנוֹ
וּמִי יֵלֵךְ לִפְנֵיהֶם אִם לֹא עַמּוּד עֲנָנוֹ
מִי יִלָּחֵם לְעַמִּי אַחֲרֵי מוֹת עֲדִינוֹ
אֵין כְּרֵתִי וּפְלֵתִי כִּי חָרַב בֵּית דִּינוֹ
וְאֶפֶס עָצוּר וְעָזוּב אַחֲרֵי נִכְרַת גְּאוֹנוֹ
## 
## 
## 
## 
וְכִפָּתוֹ וְאַגְמוֹנוֹ וּמַסְגְּרוֹ וְחָרָשׁוֹ
## 
## 
## 
## 
אֹהֶל נִתְּקוּ חֲבָלָיו וְקַדְרוּת לָבְשׁוּ רְקִיעָיו
וְחֶבְלֵי שְׁאוֹל סְבָבוּהוּ מֵאַרְבַּעַת רְבָעָיו
אֵיךְ הוֹבִישׁ תַּלְמִידָיו מִתּוֹרַת שַׁעֲשׁוּעָיו
וְשָׁלַח אֵשׁ בִּזְרָעָיו וְעָקַר שָׁרְשֵׁי נְטִיעָיו
אֵיךְ הִשְׁחִית נַחֲלָתוֹ אֵיךְ מָאַס בִּיגֵעָיו
אֵיךְ שָׁכַח מִשְׁפַּחְתּוֹ אֵיךְ זָנַח מְיֻדָּעָיו
אֵיךְ עָזַב חֶבְרָתוֹ אֵיךְ בָּגַד בְּמֵרֵעָיו
וְלֹא הִבִּיט לְאַחְיוֹתָיו הַמְּבַכּוֹת לִנְגָעָיו
וְלֹא הִכִּיר בְּנֵי אָחוֹת אֲשֶׁר גָּדְלוּ בֵּין זְרֹעָיו
אֶת בָּנָיו לֹא יָדַע הַשּׁוֹכְנִים בֵּין צְלָעָיו
אֶת יִצְחָק אֲשֶׁר יִבְכֶּה וְאֵין מוֹחֶה לִדְמָעָיו
## 
## 
## 
## 
וְאֵיךְ עָזַב אֶת צְעִיר בֵּיתוֹ וְנַפְשׁוֹ קְשׁוּרָה בְּנַפְשׁוֹ.
## 
## 
## 
## 
## …[הומיה]: (1138)
*               [הוֹמִיָּה] 
## *
*               בְּיוֹם שַׁמָּה וּשְׁאִיָּה
וַיֶּרֶב בְּבַת יְהוּדָה תַּאֲנִיָּה וַאֲנִיָּה
## 
## 
## 
## 
לֵב נִכְאָב עַל נוֹד אָב לֻקַּח מֵעַל בָּנִים
אֲהָהּ נִשְׁבְּרָה הַמְּנוֹרָה וַיֹּאבְדוּ הַקָּנִים
וּמֵת רוֹעֶה וַיִּתְעֶה עֶדְרוֹ מֵאֵין אֲדוֹנִים
זֶה יִבְכֶּה וְזֶה יַכֶּה כַּף בְּמִסְפֵּד מַר וְקִינִים
וְאֶפְרוֹחָיו וְכָל אֶחָיו הָמוּ אַחֲרָיו כְּיוֹנִים
וְרַעְיָתוֹ בְּתוּגָתוֹ לֶהָרִים צוֹפִיָּה
## 
## 
## 
## 
בְּנוֹתֶיךָ וּבֵיתְךָ אֵיךְ פִּתְאוֹם עָזַבְתָּ 
וְאֵיךְ תִּרְחַק מִיִּצְחָק צְעִירְךָ אֲשֶׁר אָהַבְתָּ
וְלַיּוֹנָה שְׂאֵת קִינָה לְעוֹלָמִים סוֹבַבְתָּ
וְיוֹם נוּדְךָ מִכְּבוֹדְךָ וְעַל עָב קַל רָכַבְתָּ
בְּעֵת סוּרְךָ אֲבָל קִבְרְךָ בַּלְּבָבוֹת חָצַבְתָּ
וּנְפָשׁוֹת נֶאֱנָשׁוֹת לִרְאוֹתְךָ הִרְעַבְתָּ
## 
## 
## 
## 
בְּיוֹם נַדְתָּ וְיָרַדְתָּ לִשְׁכֹּן אֶרֶץ צִיָּה
## 
## 
## 
## 
אוֹר נֶאֱסַף וְצֵל נֶחֱשַׂף מִשְּׁאַר הַמִּשְׁפָּחָה
בְּמִי תִּגְאֶה וְלֹא תִּרְאֶה בִּלְתִּי יְהוּדָה רְוָחָה
כִּי הָיָה עוֹז וּמִחְיָה וּדְבָרוֹ לִמְנוּחָה
וְאֵיךְ הַיּוֹם בְּלִי פִּדְיוֹם תִּפְאָרָה לֻקְּחָה
הוֹי הוֹדוֹ בְּיוֹם אֵידוֹ וְרִדְתּוֹ לָאָרֶץ שׁוּחָה
וְאֵין בְּיָדוֹ מִכְּבוֹדוֹ לְבַד הִיא הַמִּטְפָּחָה
בָּהּ נִקְבַּר בְּיוֹם עָבַר וְהֶעֱבִיר בַּלֵּב כְּוִיָּה
## 
## 
## 
## 
אֵיךְ נִמְשַׁךְ לְבֵית מַחְשָׁךְ אֶבֶן יְקָרָה חֲמוּדָה
וְלֵב שִׁסַּע בְּיוֹם נָסַע דֶּגֶל מַחֲנֵה יְהוּדָה
וּמְאַהֲבָיו וּקְרוֹבָיו בּוֹכִים אֶת הַפְּרִידָה
וַיֹּאבַד חַלִּי נִכְבָּד וְלֹא מָצְאוּ הָאֲבֵדָה
בְּהוֹי וַאֲבוֹי בְּהוֹ הוֹ וְאוֹי לְשׁוֹנָם בִּלְבַד לְמֵדָה
וְכָל מַאֲמָר בְּמַר לִי מָר וְאַלְלַי גַּם אוֹיָה
## 
## 
## 
## 
הַמֵּמִית אֲשֶׁר הִצְמִית חַיָּיו בִּמְעַט שְׁנוֹת
יְשַׁו חֶלְקוֹ בְּכַף צִדְקוֹ וְיַשְׁבִּיעוֹ מַעֲדַנּוֹת
אֲדוֹן רַחֲמִים אֲבִי יְתוֹמִים הוּא וְדַיָּן אַלְמָנוֹת
יְצַו עָלָיו וְעַל אֲבֵלָיו שָׁלוֹם מִמְּכוֹן מְעוֹנוֹת
וִירַחֵם וִינַחֵם הֲסֹעֲרָה הָעֲנִיָּה
## 
## 
## מרעי ושכני: (1141)
מֵרֵעַי וּשְׁכֵנַי / וְאַחַי נֶאֱמָנָי,
אֲהָהּ, כָּהוּ עֵינָי / וְהָגְלֵיתִי מִמִּשְׁכָּנָי
וְלֹא תוֹסִיפוּ רְאוֹת פָּנַי. / אַל, בְּנוֹתַי וּבָנָי,
שׁוּבוּ לְאַרְמוֹנַי! / מַה תִּבְכּוּ לְפָנָי?
כִּי מַר לִי מְאֹד מִכֶּם / כִּי יָצְאָה בִי יַד אֲדֹנָי.
## 
## 
אֲנוּשָׁה מַכָּתִי, / כִּי יוֹם אֲסִיפָתִי
עָזַבְתִּי אֶת בֵּיתִי, / נָטַשְׁתִּי אֶת נַחֲלָתִי.
וַעֲדֵי עַד זֹאת נֶחָמָתִי / עָרְבָה שִׂמְחָתִי 
כִּי מַר לִי מְאֹד מִכֶּם / כִּי יָצְאָה בִי יַד אֲדֹנָי.
## 
## 
בָּנִים גִּדַּלְתִּי / בָּם לֹא צָהַלְתִּי.
אַךְ לְרִיק עָמַלְתִּי / וְגַם יַרְחֵי שָׁוְא הָנְחַלְתִּי
וְתַחַת עֲפָרוֹת אָהַלְתִּי, / בְּשַׁחַת נִטְבַּלְתִּי
וְלִשְׁאוֹל הוּבַלְתִּי / יוֹם הִתְנַצַּלְתִּי
מֵעֲדִי עֲדָנָי –
כִּי מַר לִי מְאֹד מִכֶּם / כִּי יָצְאָה בִי יַד אֲדֹנָי.
## 
## 
סִפְדוּנִי, עַמִּי, / וּשְׂאוּ רַק שְׁלוֹמִי
לִצְעִירִי יְתוֹמִי / כִּי נִכְמַר לוֹ נִחוּמִי,
וְאֵין צֵאת וָבוֹא לִמְקוֹמִי. / שַׁבְתִּי אֶל חֵיק אִמִּי
ולְבֵית עוֹלָמִי / וְחָשַׁךְ אוֹר יוֹמִי,
כִּי גָבְרוּ עֲנָנָי –
כִּי מַר לִי מְאֹד מִכֶּם / כִּי יָצְאָה בִי יַד אֲדֹנָי.
## 
## 
## יכלו כליותי: (1142)
יִכְלוּ כִּלְיוֹתַי בְּהִתּוּךְ שַׁאֲגוֹתַי
אַף כִּי תְּדַבֵּרְנָה שְׂפָתַי מָוֶת מֵעַצְמוֹתַי
## 
## 
## 
## 
לְיָמִים כִּי קָמוּ עָרְכוּ וְנִלְחָמוּ
עֲצָמַי יֵחַמּוּ בְּאִשָּׁם וְיִתָּמּוּ
בְּהִוָּסְדָם יַחַד עָלַי לָקַחַת נַפְשִׁי זָמָמוּ
## 
## 
## 
## 
הֵילֵל בֵּית כְּנֶסֶת לְיַד שֹׁד מְקוֹסֶסֶת
מִבְחַר בַּדֵּי מוֹטוֹת גַּם שֵׁבֶט מוֹאֶסֶת
## 
## 
## 
## 
לְאֵילִים מְאוֹד רָמוּ חֲטָאִים עָמְמוּ
בְּהִוָּסְדָם יַחַד עָלַי לָקַחַת נַפְשִׁי זָמָמוּ
## 
## 
## 
## 
וּנְהִי בְּקוֹל אוֹנֵךְ עֵדָה אֶל זְקֵנֵךְ
אַל תִּתְּנִי פוּגַת לָךְ אַל תִּדֹּם בַּת עֵינֵךְ
## 
## 
## 
## 
לַמְּאוֹרוֹת נֶעֶלְמוּ חָשְׁכוּ וְהוּעֲמוּ
בְּהִוָּסְדָם יַחַד עָלַי לָקַחַת נַפְשִׁי זָמָמוּ
## 
## 
## 
## 
דַּאֲגִי מִשְׁפָּחָה לְצוּרָה מְשֻׁבָּחָה
שָׁכְנָה לָהּ בַּמִּדְבָּר בְּאֶרֶץ עֲרָבָה וְשׁוּחָה
## 
## 
## 
## 
לְפָנִים רֻקְּמוּ שָׁחֲרוּ וְנִזְעֲמוּ
בְּהִוָּסְדָם יַחַד עָלַי לָקַחַת נַפְשִׁי זָמָמוּ
## 
## 
## 
## 
הָרִימוּ בְּנֵיכֶם בָּנִים עַל אֲבִיכֶם
כִּי יָרַד מַרְאֲשׁוֹתֵיכֶם עֲטֶרֶת תִּפְאַרְתְּכֶם
שַׂעֲרוֹ וָשֹׁמּוּ עוֹרְרוּ וּנְהוֹמוּ
בְּהִוָּסְדָם יַחַד עָלַי לָקַחַת נַפְשִׁי זָמָמוּ
## 
## 
## איככה פקדתי :(1144)
אֵיכָכָה פֻּקַּדְתִּי כְּרֶגַע יֶתֶר שְׁנוֹתַי
בְּבוֹאֲךָ יוֹם פְּקֻדָּתִי לְהַזְכִּיר אֶת עֲוֹנֹתַי
הֲדַפְתַּנִי בְּבֶהָלָה מֵחַדְרֵי מִשְׁכְּנוֹתַי
וְלֹא נְטַשְׁתַּנִי לְנַשֵּׁק לְבָנַי וְלִבְנוֹתַי
## 
## 
## 
## 
אֵיךְ אֲשֶׁר לֹא יָגֹרְתִּי וַאֲשֶׁר לֹא פָּחַדְתִּי
בָּאוּ עָלַי בֶּטַח וְרֶגַע לֹא עָמַדְתִּי
בִּן לַיְלָה הָיִיתִי וּבִן לַיְלָה אָבַדְתִּי 
בְּאֶפֶס יָד נִשְׁבַּרְתִּי בְּאֵין מַשְׁמִיד נִשְׁמַדְתִּי
וְלִפְנֵי מַלְאַךְ מָוֶת כְּשֶׂה לְטֶבַח נֶעֱקַדְתִּי
וִיתוֹמִים עָזַבְתִּי בָּנִים אֲשֶׁר יָלַדְתִּי
וְלֹא צִוִּיתִי עֲלֵיהֶם וּמֵעֲלֵיהֶם נִפְרַדְתִּי
וְנִדַּחְתִּי וְנִדְחַפְתִּי וּבֶטֶן שְׁאוֹל יָרַדְתִּי
לְמִי אֶעֱזֹב אֶת יְתוֹמַי וּמִי יְחַיֶּה אַלְמְנוֹתַי
וְלֹא נְטַשְׁתַּנִי לְנַשֵּׁק לְבָנַי וְלִבְנוֹתַי
## 
## 
## 
## 
לֹא אֲלֵיכֶם כָּל יוֹדְעַי וְכָל אַחְיוֹתַי וְאַחַי
הַיֵּשׁ יְתוֹמִים כִּיתוֹמַי וְנִדָּחִים כְּנִדָּחַי
לֹא הֶאֱמִינוּ וְאָמְרוּ הָעוֹד אָבִינוּ חַי
כִּי בַּחֲצִי הַלַּיְלָה בָּא מַשְׁחִית לִמְנוֹחַי
וְלֹא עָנָנִי אֲדוֹנַי וְלֹא פָּסַח עַל פְּתָחַי
וְסָר כּוֹחִי מֵעָלַי וְיִמַּסּוּ נְתָחַי
וְיִתְקַדְּרוּ שָׁמַי וְאָסְפוּ נָגְהָם יְרֵחַי
וְגֹרַשְׁתִּי בְּחִפָּזוֹן מִקִּנִּי וְאֶפְרוֹחַי
הֲיֵשׁ מִכּוֹאֵב כְּמַכְאוֹבִי וְיָגוֹן כִּיגוֹנוֹתַי
וְלֹא נְטַשְׁתַּנִי לְנַשֵּׁק לְבָנַי וְלִבְנוֹתַי
## 
## 
## 
## 
אַל תָּאִיצוּ לְנַחֵם אַלְמָנָה הָאֲמֻלָה
הַרְפּוּ לָהּ וְתִשּׁוֹמֵם כִּי נַפְשָׁהּ מָרָה לָהּ
כִּי פִּתְאוֹם בָּא שִׁבְרָהּ וּכְרֶגַע סָר צִלָּהּ
קוֹל בָּרָמָה נִשְׁמָע נְהִי תַּמְרוּרִים קוֹלָהּ
מְבַכָּה עַל יְלָדֶיהָ בִּנְפֹל עַמּוּד אָהֳלָהּ
כִּי לְאֵבֶל כִּנּוֹרָהּ נֶהְפַּךְ לְמִסְפֵּד מְחוֹלָהּ
וְכִנּוֹרוֹת בְּנֵי מַחְלִי מוֹסִיפִים עַל מַחֲלָהּ
כִּי סָף בְּחִיר בְּנֵי אָסָף וְנֶאֱסַף מְשׂוֹשָׂהּ וְגִילָהּ
אֲהָהּ שִׁירוֹת הֵיכָלַי נֶהֶפְכוּ לְקִינוֹתַי
וְלֹא נְטַשְׁתַּנִי לְנַשֵּׁק לְבָנַי וְלִבְנוֹתַי
## 
## 
## 
## 
אָבְדָה אֶבֶן יְקָרָה מִתּוֹךְ מִשְׁפַּחַת רָם
וְהִתְנַכְּרוּ כּוֹכְבֵיהֶם וְלֹא עָמְדוּ עַל סִדְרָם
וְהָאֵבֶל הִקְדִּירָם וְעָב עָבְרָה עַל אוֹרָם
וְהָאֲרָזִים הַגְּבוֹהִים הִתְנַכֵּר לִי הֲדָרָם
הֶחֱלִיפוּ אֶת צְנִיפָם וְהֵמִירוּ אֶת פְּאֵרָם
וּמָה נֶאֶנְחוּ לְבָבוֹת וַיִּשְׂאוּ אֶת שִׁבְרָם
אֲהָהּ לָרֹאשׁ הַנִּפְרָע וְלַבֶּגֶד הַנִּפְרָם
נִהְיֵיתִי לְנִהְיָתָם וְנֶחֱלֵיתִי בַּעֲבוּרָם
## 
## 
## 
## 
וְשָׁכַחְתִּי נְגִינוֹתַי וְזָכַרְתִּי מְגִנּוֹתַי
וְלֹא נְטַשְׁתַּנִי לְנַשֵּׁק לְבָנַי וְלִבְנוֹתַי
## 
## 
## 
## 
מִי זֶה אָמַר וַתֶּהִי וְתָקוּם גְּזֵרָתוֹ
וַאֲשֶׁר יֵדַע כְּאֵבָיו וְצוֹק נַפְשׁוֹ וְצָרָתוֹ
יְצַוֶּה מַלְאֲכֵי רַחֲמִים לְסוֹכְכֵהוּ בְּאֶבְרָתוֹ
וְאֶת שִׁנּוּי תְּמוּנָתוֹ יִתֵּן כַּפָּרָתוֹ
וִינַחֵם לֵב אֲבֵלָיו וּבָנָיו וַחֲבוּרָתוֹ
וְיִתֵּן כַּפּוֹ עָלָיו עַד עֲבֹר עֵת עֲבָרָתוֹ
וְיָנוּחַ הַשָּׁלוֹם בִּמְנוּחַת קְבוּרָתוֹ
וּלְקֵץ יָמִים יַעֲמֹד בְּחַדְּשׁוֹ אֶת גְּבוּרָתוֹ
בַּהֲקִימוֹ מִשְׁכְּנוֹתַי וְשָׁב שִׁיבַת אַרְמְנוֹתַי
וְלֹא נְטַשְׁתַּנִי לְנַשֵּׁק לְבָנַי וְלִבְנוֹתַי.
## 
## 
## הה בתי: (1147)
הָהּ, בִּתִּי, הַשָׁכַחַתְּ מִשְׁכָּנֵךְ?
כִּי לִשְׁאוֹל נָסְעוּ נוֹשְׂאֵי אֲרוֹנֵךְ
וְאֵין חֶלְקִי מִמֵּךְ, רַק זִכְרוֹנֵךְ,
וַאֲחוֹנֵן אֶת עַפְרוֹת צִיּוּנֵךְ
עֵת אָסוּר לִשְׁאֹל שְׁלוֹמֵךְ וְאֵינֵךְ –
כִּי הַמָּוֶת יַפְרִיד בֵּינִי וּבֵינֵךְ.
## 
## 
בַּת מוּצֵאת מֵחֶדֶר הוֹרָתָהּ –
אֵיךְ אֶחְיֶה וּמִנַּפְשִׁי גִזְרָתָה?
צוּר אֲבַקַּע עֵת אֶרְאֶה צוּרָתָהּ,
אֵיךְ תִשְׁנֶה לְבָנָה מֵהַדְרָתָהּ?
שָׁם בִּשְׁאוֹל אֶרְאֶה יוֹם חֲתֻנָּתָהּ –
אֵיךְ תָּשִׂים גּוּשׁ עֲפַר חֻפָּתָה?
וְאֵיךְ מָתְקוּ לָהּ רִגְבֵי קְבוּרָתָהּ?
מַר לִי מַר, בִּתִּי, עַל חֶסְרוֹנֵךְ–
כִּי הַמָּוֶת יַפְרִיד בֵּינִי וּבֵינֵךְ.
## 
## 
שׁוֹשַׁנָּה בְּלֹא עִתָּה נִקְטֶפֶת,
אֲשֶׁר צַלְמָהּ בֵּין עֵינַי טוֹטֶפֶת –
אֵיךְ דִּמְעָה כַּנָּהָר שׁוֹטֶפֶת?
אֵיךְ בַּת עָשׁ בְּחֵיק עָפָר נֶאֱסֶפֶת?
וְאֵיךְ חַמָּה בְּרִמָּה מִתְעַלֶּפֶת
וְחֶבְלֵי שְׁאוֹל עַל רֹאשָׁהּ מִצְנֶפֶת?
הָהּ, בִּתִּי, אֵין דָּן לְמָזוֹר דִּינֵךְ –
כִּי הַמָּוֶת יַפְרִיד בֵּינִי וּבֵינֵךְ.
## 
## 
קוֹל כְּחוֹלָה שָׁמַעְתִּי לְאֵם שְׁכוּלָה,
הַרְפֵּה לָהּ, כִּי נַפְשָׁהּ מָרָה לָהּ,
כִּי מָוֶת בְּחַלּוֹנֶיהָ עָלָה.
עִם גִזְרַת כְּבֵדָהּ כְּבוֹדָהּ גָּלָה
וַיַּהֲפֹךְ שִׂמְחָתָהּ לִילָלָה,
יוֹם נֶעֶקְרָה גֶפֶן בַּלֵּב שְׁתוּלָה.
״מָה אֶזְעַק, בִּתִּי, וְאָזְנֵךְ עֲרֵלָה
וְלַעֲנוֹתִי מִלָּה אֵין בִּלְשׁוֹנֵךְ? –
כִּי הַמָּוֶת יַפְרִיד בֵּינִי וּבֵינֵךְ.
## 
## 
הָהּ, בִּתִּי, הַכְרַע הִכְרַעְתִּינִי!״
״אוֹי, אִמִּי, אוֹי לִי כִּי יְלִדְתִּנִי –
אַךְ הַיּוֹם אֵיךְ מָאוֹס מְאַסְתִּנִי,
כִּי לִבְכוֹר מָוֶת גִּדַּלְתִּנִי.
בְּהַגִּיעַ תּוֹר לְנַפְשִׁי שִׁלַּחְתִּנִי
וּבַעֲטֶרֶת עָפָר עִטַּרְתִּנִי
וּבְחֻפַּת אֲבָדוֹן הוֹשַׁבְתִּנִי
בְּעַל כָּרְחֵךְ, אֱמֶת, כִּי לֹא בִרְצוֹנֵךְ –
כִּי הַמָּוֶת יַפְרִיד בֵּינִי וּבֵינֵךְ״.
## 
## 
הַגּוֹזֵר וְאֵין מֵפֵר גְּזֵרוֹתָיו
אֶת חֶבְלֵךְ יַפִּיל בִּנְעִימוֹתָיו,
וְרַב מִהְיוֹת קִצְפּוֹ עַל צִבְאוֹתָיו.
יִנָּחֵם וְיַעְצֹר מַגֵּפוֹתָיו
וִינַחֵם לֵבָב מִקּוֹרוֹתָיו.
לְאֵץ יָמִין יְקִיצֵךְ בְּטַל אוֹרוֹתָיו,
גַּם יִתְמֹךְ בִּימִין צִדְקוֹ יְמִינֵךְ –
כִּי הַמָּוֶת יַפְרִיד בֵּינִי וּבֵינֵךְ.
## 
## 
## שובה עבד: (1150)
שׁוּבָה עֶבֶד עוֹלָם וּסְפֹק עַל יָרֵךְ
אִם לֹא עַתָּה מָתַי תֵּצֵא מִפָּרֶךְ
אֵיךְ לֹא יָבִיא מָוֶת בִּלְבָבְךָ מֹרֶךְ
קוֹמָה מַה לְּךָ נִרְדָּם קוּם חַזֵּק בֶּרֶךְ
הַרְבֵּה צֵידָה כִּי רַב מִמְּךָ הַדָּרֶךְ
## 
## 
## 
## 
מָה תִּקְוַת בֶּן מָוֶת אֲשֶׁר אֵין לְאֵל יָדוֹ
רוּחַ שׁוֹכֵן בָּתֵּי עָפָר מֵעוֹדוֹ
וְהַזְּמָן עָרֵב לְהָשִׁיב הַכֹּל לִיסוֹדוֹ
יְסִיתוּהוּ יְמֵי הוֹדוֹ וְקָרוֹב יוֹם אֵידוֹ
מוֹתוֹ אוֹרֵב לְנֶגְדּוֹ נָחָשׁ עֲלֵי דֶּרֶךְ
## 
## 
## 
## 
נֶפֶשׁ אַחֲרֵי פְּגָרִים מֵתִים נִמְשֶׁכֶת
כְּלוּאָה בְּקִבְרֵי תַּאֲוָה בָּתֵּי מַהְפֶּכֶת
עֲשִׂי לְבֵיתֵךְ כִּי גּוּפֵךְ נֶחְפָּז לָלֶכֶת
וְגוּרִי לַהַט חֶרֶב הַמִּתְהַפֶּכֶת
לִשְׁמֹר עֵץ הַחַיִּים נִצָּב בַּדֶּרֶךְ
## 
## 
## 
## 
בְּנֵי חֲלוֹף הַיּוֹם קַצֵּר שִׁמְעוּ וּתְמָהוּ
אֵיכָה תְּבַקְּשׁוּ מְנוּחָה בְּתֹהוּ וָבֹהוּ
יָמִים אִם תַּמְלִיכוּ מָזוֹר לֹא גָּהוּ
יֶשׁ עֵת יִמָּשְׁכוּ וְקָט יִתְמַהְמְהוּ
וּלְמָחָר וְקָרָהוּ אָסוֹן בַּדֶּרֶךְ.
## 
## 
## 
## 
## בת נדיב: (1152)
בַּת נָדִיב חֲגוּרַת שַׂק עַל בַּעֲלָהּ
סָר צִלָּהּ פִּתְאוֹם וְשֻׁדַּד אָהֳלָהּ
לֵב שׁוֹמְעָהּ נִקְרַע בְּתַמְרוּר קוֹלָהּ
כִּי מֵאֲנָה לְהִתְנַחֵם מֵאֶבְלָהּ
הַרְפֵּה לָהּ כִּי נַפְשָׁהּ מָרָה לָהּ
## 
## 
## 
## 
יוֹם נוּדוֹ יֶחְשַׁךְ וִיהִי גַּלְמוּד
סָף חָכָם וְאָבְלָה מִשְׁנָה וְתַלְמוּד
אֵיךְ יַעֲמֹד בֵּיתָם מֵאֵין עַמּוּד
הַמְּאֻשָּׁר בְּכָל מַעֲלָלָיו וְחָמוּד
## 
## 
## 
## 
וּמְנוֹרָה טְהוֹרָה זָהָב כֻּלָּהּ
## 
## 
## 
## 
הָאָרֶץ אוֹכֶלֶת יוֹשְׁבֶיהָ
אֵיךְ טָמְנָה בֶּעָפָר כּוֹכְבֶיהָ
אַל יַאֲמֵן בָּהּ לֵב תּוֹשָׁבֶיהָ
כִּי תִּבְגֹּד בְּאוֹהֲבֶיהָ כְּאוֹיְבֶיהָ
## 
## 
## 
## 
גַּם הִנֵּה לְמָחָר אֲנִי קָרוּא לָהּ
## 
## 
## 
## 
רֹאשׁ פִּנָּה פָּנָה וְשָׁב לְאַדְמָתוֹ
אֶת נַפְשׁוֹ שָׂם לָאֵל תְּרוּמָתוֹ
שָׁמַיִם אָהֲבוּ אֶת נִשְׁמָתוֹ
וַאֲדָמָה חָמְדָה אֶת גּוּפָתוֹ 
## 
## 
וַתִּקְרָא אוֹתוֹ לִשְׁכַּב אֶצְלָהּ
## 
## 
## 
## 
הַגּוֹזֵר וְאֵין מֵפֵר גְּזֵרוֹתָיו
עַל קִבְרוֹ יַשְׁכִּיב טַל אוֹרוֹתָיו
וְלַאֲבֵלָיו יַרְבֶּה נֶחָמוֹתָיו
וְאֶת נַפְשׁוֹ יַנְחֶה עַל מְנוּחוֹתָיו
הַמְּנוּחוֹת הָרְאוּיוֹת לָתֵת לָהּ
## 
## 
## איך בת: (1153)
אֵיךְ בַּת עֵינִי כָּל הַיּוֹם בּוֹכִיָּה
וַעֲדַת הָאֵל סֹעֲרָה כָּאֳנִיָּה
כִּי אָבְדָה תּוּשִׁיָּה
אֱלִי אֶל תּוֹרָה שֶׁהָלְכָה לְבֵית צִיָּה
וְחָכְמָה נָסְעָה אֶל אֶרֶץ שׁוֹאָה וּשְׁאִיָּה
וְצֶדֶק חָלַף אֶל אֶרֶץ נָכְרִיָּה
בְּכָל מַר מִסְפֵּד תַּאֲנִיָּה
וְהַתַּלְמִידִים יִשְׂאוּ קוֹל נְהִי נִהְיָה
וּבְכָל לֵבָב פֶּצַע וּמַכָּה טְרִיָּה
אוֹי כִּי רָמָה יַד חֹנֶף וּרְמִיָּה
וְרַב הַסָּפֵק בַּעֲדַת אֵל וּתְעִיָּה
וְתִוָּתֵר מִתֹּם עֵירֹם וְעֶרְיָה
אֱמֶת גּוּפָתוֹ נְתוּנָה בְּרִגְבֵי נְשִׁיָּה 
וְשָׁב הֶעָפָר עַל הָאָרֶץ כְּשֶׁהָיָה
וְרוּחַ שָׁבָה לְגִזְרָתָהּ הַנְּקִיָּה.
## 
## 
## אהה נבקע: (1154)
אֲהָהּ נִבְקַע תְּהוֹם רַבָּה וְכַיָּם יֶהֱמוּ גַּלָּיו
לְכֶתֶם טוֹב אֲשֶׁר אָבַד וְנוֹאַשׁ מֶנּוּ בְּעָלָיו
אָב גִּדַּל נְוַת בַּיִת מְנוֹרַת חֵן בְּאֹהָלָיו
אַיֶּלֶת הַשַּׁחַר לְנוּדָהּ אֵשׁ כְּסָלָיו
כִּי נִפְרְדָה מֵעָלָיו וְלֹא יָסְפָה שׁוּב אֵלָיו
## 
## 
## 
## 
אֲהָהּ קוֹל שָׁאוֹן מֵעִיר וְשִׁיר הֵיכַל בְּמַר יְיֵלֵל
לְגַן נָעוּל אֲשֶׁר גָּלָה וּבִשְׁאוֹל קֻבַּר הֵילֵל
אֲחוֹת חַמָּה אֲשֶׁר פִּתְאוֹם שְׁאוֹל יִפְעָתָהּ חִלֵּל
וְאָב הוֹחִיל רְאוֹת אוֹרָהּ וְקִוָּה יוֹם וְהִנֵּה לֵיל
יִתֵּן לַזְּמַן לֶחְיוֹ וְלֵאלֹהָיו יִתְחוֹלֵל
וְיֵשֵׁב בָּדָד וְיִדֹּם כִּי נָטַל עָלָיו
## 
## 
## 
## 
אֲהָהּ בִּתִּי יוֹנָתִי אֲשֶׁר כָּבַד מְאוֹד חָלְיָהּ
מִהֲרוּ מַרְכְּבוֹת אֵידָהּ וְאֶחֱרוּ פַּעֲמֵי צָרְיָהּ
אֵיךְ שָׁכְחָה אָב וָאֵם הֲתִשְׁכַּח בְּתוּלָה עֶדְיָהּ
אֲהָהּ גֶּפֶן אַדֶּרֶת אֲשֶׁר תֹּם וֶאֱמֶת פִּרְיָהּ
בְּקִבְרָהּ נִשְׁפְּכָה נַפְשִׁי וְעוֹד לֹא אָמְרָה דַּיָּהּ
עַד אֲשֶׁר תְּבַקַּע אֶרֶץ בְּאַנְחָתָהּ וְרֹב בִּכְיָהּ
וְלֵב יְמָאֵן לְהִתְנַחֵם עֲדֵי יִמַּס בְּגֶחָלָיו
## 
## 
## 
## 
הֲרוֹמַמְתִּי וְגִדַּלְתִּי וּמֵעֲמָלִי הֲזֶה חֶלְקִי
בְּיָדַי תּוֹךְ שְׁאוֹל אֶקְבֹּר כּוֹכַב נֶשֶׁף חִשְׁקִי
וְעָפְרָה אֶל חֵיק עָפָר שְׁלַחְתִּיהָ מֵחֵיקִי
וְעַמּוּד בַּיִת נֶהְרַס וְאֵין מִי יְחַזֵּק בִּדְקִי
וְאֵין רֵעִי לְבַד דִּמְעִי בְּרִיתוֹ עִמִּי וְחֶלְקִי
לְחִכִּי מָתְקוּ מֵימָיו אֵיךְ אֶחְדַּל מִמָּתְקִי
וְלִי יֵאוֹת מְעִיל קַדְרוּת וְאֵיךְ אָסִיר אֶת שַׂקִּי
יוֹם הוּסַר כְּסוּת שָׂשׂוֹן וְיָגוֹן סָחַב שׁוּלָיו
## 
## 
## 
## 
רוּחַ מִכְּנַף יָגוֹן אֲהָהּ עַל פָּנַי עָבַר
וּפִתְאוֹם בָּא כְּשׁוֹט שׁוֹטֵף לֹא לִזְרוֹת וְלֹא לְהָבַר
כִּי לְכַבּוֹת נֵר בֵּיתִי לְתִתּוֹ תּוֹךְ שְׁאוֹל נִקְבַּר
וְעָפְרַת אָהֳלִי נָתַן בְּעַד עָפָר וְעִי מִדְבָּר
מָה אוֹחִיל וּמֵאֵת אֵל אֱמֶת יָצָא הַדָּבָר
אֲבָל אַצְדִּיק מִשְׁפָּטוֹ כִּי בְּצֶדֶק תַּגְמוּלָיו
## 
## 
## 
## 
הַגּוֹזֵר וְהַמְּקַיֵּם וְהַטּוֹב בְּעֵינָיו יַעֲשֶׂה
יְלַוֶּהָ בְּלִוְיַת חֵן וּבְצֵל כְּנָפָיו תֶּחְסֶה
וּבִצְרוֹר חַיִּים נַפְשָׁהּ עֲדֵי כִּסְאוֹ תִּנָּשֵׂא
וְעָנְתָה בָּהּ צִדְקָתָהּ לַיּוֹם אֲשֶׁר הוּא עוֹשֶׂה
וְיָגוֹן מִלֵּב כּוֹאֵב בִּדְבַר נֹחַם יַמְסֶה
וִישַׁלֵּם נִחוּמִים אֶל עַמּוֹ וְאֶל אֲבֵלָיו.
אֲהָהּ נִבְקַע תְּהוֹם רַבָּה וְכַיָּם יֶהֱמוּ גַּלָּיו
לְכֶתֶם טוֹב אֲשֶׁר אָבַד וְנוֹאַשׁ מֶנּוּ בְּעָלָיו
אָב גִּדַּל נְוַת בַּיִת מְנוֹרַת חֵן בְּאֹהָלָיו
אַיֶּלֶת הַשַּׁחַר לְנוּדָהּ אֵשׁ כְּסָלָיו
כִּי נִפְרְדָה מֵעָלָיו וְלֹא יָסְפָה שׁוּב אֵלָיו
## 
## 
## 
## 
אֲהָהּ קוֹל שָׁאוֹן מֵעִיר וְשִׁיר הֵיכַל בְּמַר יְיֵלֵל
לְגַן נָעוּל אֲשֶׁר גָּלָה וּבִשְׁאוֹל קֻבַּר הֵילֵל
אֲחוֹת חַמָּה אֲשֶׁר פִּתְאוֹם שְׁאוֹל יִפְעָתָהּ חִלֵּל
וְאָב הוֹחִיל רְאוֹת אוֹרָהּ וְקִוָּה יוֹם וְהִנֵּה לֵיל
יִתֵּן לַזְּמַן לֶחְיוֹ וְלֵאלֹהָיו יִתְחוֹלֵל
וְיֵשֵׁב בָּדָד וְיִדֹּם כִּי נָטַל עָלָיו
## 
## 
## 
## 
אֲהָהּ בִּתִּי יוֹנָתִי אֲשֶׁר כָּבַד מְאוֹד חָלְיָהּ
מִהֲרוּ מַרְכְּבוֹת אֵידָהּ וְאֶחֱרוּ פַּעֲמֵי צָרְיָהּ
אֵיךְ שָׁכְחָה אָב וָאֵם הֲתִשְׁכַּח בְּתוּלָה עֶדְיָהּ
אֲהָהּ גֶּפֶן אַדֶּרֶת אֲשֶׁר תֹּם וֶאֱמֶת פִּרְיָהּ
בְּקִבְרָהּ נִשְׁפְּכָה נַפְשִׁי וְעוֹד לֹא אָמְרָה דַּיָּהּ
עַד אֲשֶׁר תְּבַקַּע אֶרֶץ בְּאַנְחָתָהּ וְרֹב בִּכְיָהּ
וְלֵב יְמָאֵן לְהִתְנַחֵם עֲדֵי יִמַּס בְּגֶחָלָיו
## 
## 
## 
## 
הֲרוֹמַמְתִּי וְגִדַּלְתִּי וּמֵעֲמָלִי הֲזֶה חֶלְקִי
בְּיָדַי תּוֹךְ שְׁאוֹל אֶקְבֹּר כּוֹכַב נֶשֶׁף חִשְׁקִי
וְעָפְרָה אֶל חֵיק עָפָר שְׁלַחְתִּיהָ מֵחֵיקִי
וְעַמּוּד בַּיִת נֶהְרַס וְאֵין מִי יְחַזֵּק בִּדְקִי
וְאֵין רֵעִי לְבַד דִּמְעִי בְּרִיתוֹ עִמִּי וְחֶלְקִי
לְחִכִּי מָתְקוּ מֵימָיו אֵיךְ אֶחְדַּל מִמָּתְקִי
וְלִי יֵאוֹת מְעִיל קַדְרוּת וְאֵיךְ אָסִיר אֶת שַׂקִּי
יוֹם הוּסַר כְּסוּת שָׂשׂוֹן וְיָגוֹן סָחַב שׁוּלָיו
## 
## 
## 
## 
רוּחַ מִכְּנַף יָגוֹן אֲהָהּ עַל פָּנַי עָבַר
וּפִתְאוֹם בָּא כְּשׁוֹט שׁוֹטֵף לֹא לִזְרוֹת וְלֹא לְהָבַר
כִּי לְכַבּוֹת נֵר בֵּיתִי לְתִתּוֹ תּוֹךְ שְׁאוֹל נִקְבַּר
וְעָפְרַת אָהֳלִי נָתַן בְּעַד עָפָר וְעִי מִדְבָּר
מָה אוֹחִיל וּמֵאֵת אֵל אֱמֶת יָצָא הַדָּבָר
אֲבָל אַצְדִּיק מִשְׁפָּטוֹ כִּי בְּצֶדֶק תַּגְמוּלָיו
## 
## 
## 
## 
הַגּוֹזֵר וְהַמְּקַיֵּם וְהַטּוֹב בְּעֵינָיו יַעֲשֶׂה
יְלַוֶּהָ בְּלִוְיַת חֵן וּבְצֵל כְּנָפָיו תֶּחְסֶה
וּבִצְרוֹר חַיִּים נַפְשָׁהּ עֲדֵי כִּסְאוֹ תִּנָּשֵׂא
וְעָנְתָה בָּהּ צִדְקָתָהּ לַיּוֹם אֲשֶׁר הוּא עוֹשֶׂה
וְיָגוֹן מִלֵּב כּוֹאֵב בִּדְבַר נֹחַם יַמְסֶה
וִישַׁלֵּם נִחוּמִים אֶל עַמּוֹ וְאֶל אֲבֵלָיו.
## 
## 
אֲהָהּ נִבְקַע תְּהוֹם רַבָּה וְכַיָּם יֶהֱמוּ גַּלָּיו
לְכֶתֶם טוֹב אֲשֶׁר אָבַד וְנוֹאַשׁ מֶנּוּ בְּעָלָיו
אָב גִּדַּל נְוַת בַּיִת מְנוֹרַת חֵן בְּאֹהָלָיו
אַיֶּלֶת הַשַּׁחַר לְנוּדָהּ אֵשׁ כְּסָלָיו
כִּי נִפְרְדָה מֵעָלָיו וְלֹא יָסְפָה שׁוּב אֵלָיו
## 
## 
## 
## 
אֲהָהּ קוֹל שָׁאוֹן מֵעִיר וְשִׁיר הֵיכַל בְּמַר יְיֵלֵל
לְגַן נָעוּל אֲשֶׁר גָּלָה וּבִשְׁאוֹל קֻבַּר הֵילֵל
אֲחוֹת חַמָּה אֲשֶׁר פִּתְאוֹם שְׁאוֹל יִפְעָתָהּ חִלֵּל
וְאָב הוֹחִיל רְאוֹת אוֹרָהּ וְקִוָּה יוֹם וְהִנֵּה לֵיל
יִתֵּן לַזְּמַן לֶחְיוֹ וְלֵאלֹהָיו יִתְחוֹלֵל
וְיֵשֵׁב בָּדָד וְיִדֹּם כִּי נָטַל עָלָיו
## 
## 
## 
## 
אֲהָהּ בִּתִּי יוֹנָתִי אֲשֶׁר כָּבַד מְאוֹד חָלְיָהּ
מִהֲרוּ מַרְכְּבוֹת אֵידָהּ וְאֶחֱרוּ פַּעֲמֵי צָרְיָהּ
אֵיךְ שָׁכְחָה אָב וָאֵם הֲתִשְׁכַּח בְּתוּלָה עֶדְיָהּ
אֲהָהּ גֶּפֶן אַדֶּרֶת אֲשֶׁר תֹּם וֶאֱמֶת פִּרְיָהּ
בְּקִבְרָהּ נִשְׁפְּכָה נַפְשִׁי וְעוֹד לֹא אָמְרָה דַּיָּהּ
עַד אֲשֶׁר תְּבַקַּע אֶרֶץ בְּאַנְחָתָהּ וְרֹב בִּכְיָהּ
וְלֵב יְמָאֵן לְהִתְנַחֵם עֲדֵי יִמַּס בְּגֶחָלָיו
## 
## 
## 
## 
הֲרוֹמַמְתִּי וְגִדַּלְתִּי וּמֵעֲמָלִי הֲזֶה חֶלְקִי
בְּיָדַי תּוֹךְ שְׁאוֹל אֶקְבֹּר כּוֹכַב נֶשֶׁף חִשְׁקִי
וְעָפְרָה אֶל חֵיק עָפָר שְׁלַחְתִּיהָ מֵחֵיקִי
וְעַמּוּד בַּיִת נֶהְרַס וְאֵין מִי יְחַזֵּק בִּדְקִי
וְאֵין רֵעִי לְבַד דִּמְעִי בְּרִיתוֹ עִמִּי וְחֶלְקִי
לְחִכִּי מָתְקוּ מֵימָיו אֵיךְ אֶחְדַּל מִמָּתְקִי
וְלִי יֵאוֹת מְעִיל קַדְרוּת וְאֵיךְ אָסִיר אֶת שַׂקִּי
יוֹם הוּסַר כְּסוּת שָׂשׂוֹן וְיָגוֹן סָחַב שׁוּלָיו
## 
## 
## 
## 
רוּחַ מִכְּנַף יָגוֹן אֲהָהּ עַל פָּנַי עָבַר
וּפִתְאוֹם בָּא כְּשׁוֹט שׁוֹטֵף לֹא לִזְרוֹת וְלֹא לְהָבַר
כִּי לְכַבּוֹת נֵר בֵּיתִי לְתִתּוֹ תּוֹךְ שְׁאוֹל נִקְבַּר
וְעָפְרַת אָהֳלִי נָתַן בְּעַד עָפָר וְעִי מִדְבָּר
מָה אוֹחִיל וּמֵאֵת אֵל אֱמֶת יָצָא הַדָּבָר
אֲבָל אַצְדִּיק מִשְׁפָּטוֹ כִּי בְּצֶדֶק תַּגְמוּלָיו
## 
## 
## 
## 
הַגּוֹזֵר וְהַמְּקַיֵּם וְהַטּוֹב בְּעֵינָיו יַעֲשֶׂה
יְלַוֶּהָ בְּלִוְיַת חֵן וּבְצֵל כְּנָפָיו תֶּחְסֶה
וּבִצְרוֹר חַיִּים נַפְשָׁהּ עֲדֵי כִּסְאוֹ תִּנָּשֵׂא
וְעָנְתָה בָּהּ צִדְקָתָהּ לַיּוֹם אֲשֶׁר הוּא עוֹשֶׂה
וְיָגוֹן מִלֵּב כּוֹאֵב בִּדְבַר נֹחַם יַמְסֶה
וִישַׁלֵּם נִחוּמִים אֶל עַמּוֹ וְאֶל אֲבֵלָיו. 
## 
## 
## על מה: (1157)
עַל מָה זֶה רֵעַי יְקוֹד אֵשׁ בִּצְלָעַי
וּבְנַחַל יִזְּלוּ דְּמָעַי וַעֲצָמַי יֵחָרוּ
וְאֶקְרָא בְּרֹב חִילִי כִּי שָׁמַם אָהֳלִי
רְאֵה אֲדוֹנַי כִּי צַר לִי מֵעַי חֳמַרְמָרוּ
## 
## 
## 
## 
יְקוֹד אֵשׁ בִּלְבָבִי לְשֹׁד אָבִי אֲהוּבִי
וְעַתָּה הוֹאִילוּ פְנוּ בִי אִם יֵשׁ מַכְאוֹב כְּמַכְאֹבִי
נָפְלוּ מַחְמַדַּי וְרָפוּ יָדַי וּצְעָדַי צָרוּ
## 
## 
## 
## 
פִּתְאוֹם בָּא שׁוֹדִי וְכָבְדָה מְאוֹד יָדִי
וְגָלָה מֶנִּי כְּבוֹדִי וְנִשְׁפַּךְ לְאָרֶץ כְּבֵדִי
וְכָלוּ כִּלְיוֹתַי בְּחֵיקִי וְעַצְמוֹתַי  כְּמוֹקֵד נִחָרוּ
## 
## 
## 
## 
וְאָרִיד בְּהַוָּתִי לַזְּמַן לְעֻמָּתִי 
כְּצָר קָם הִרְבָּה מְגִנָּתִי וְשָׁפַךְ לָאָרֶץ מְרֵרָתִי
וּלְעֹצֶם יְגוֹנִי נַחֲלֵי עֵינִי בְּדַם לִבִּי יִגְּרוּ
## 
## 
## 
## 
מְאוֹד חֻבְּלָה רוּחִי וְאָרִיד בְּמַר שִׂיחִי
בְּשָׁמְעִי קוֹל צַעֲקַת אָחִי צַר לִי עָלֶיךָ אָחִי
אֵיכָה פִּרְצָתְךָ אֶסְבֹּל בְּשׁוֹאָתְךָ יָמַי עָבָרוּ
## 
## 
## ידידי מר: (1159)
יְדִידַי מַר לִי מָר לָכֵן שְׁעוּ מִנִּי
אֲמָרֵר בִּבְכִי וְאֶלּוֹן עַל זְמַנִּי
אֲשֶׁר הֵנִיף חַרְבּוֹ לְגַדַּע אֶת קַרְנִי
לְהַזְכִּיר אֶת עֲווֹנִי וּלְהָמִית אֶת בָּנַי
## 
## 
## 
## 
אֲהָהּ מֵעַי לְיוֹצֵא מִמֵּעַי
בְּמַר יֶהֱמוּ עָלַי וְאַשְׂחֶה בִּדְמָעַי
לְכֶתֶם הַנִּלְקָח וְיֶלֶד שַׁעֲשׁוּעַי 
וּמִי יִתֵּן מוּתִי אֲנִי תַּחְתָּיו רֵעַי
בְּכוֹר מָוֶת גְּזָלוֹ מִבֵּין אֶזְרוֹעַי
וְאֵין צֳרִי לִנְגָעַי עַד אֵרֵד אֶל בְּנִי.
## 
## 
## ליעלת חן: (1160)
לְיַעֲלַת חֵן תַּמָּה אֲשֶׁר סָפָה וְתַמָּה
בְּאָזְנַי קוֹל דְּמָמָה מִתַּחַת הָאֲדָמָה
אֲשֶׁר הוֹרִידוּהָ שָׁמָּה
## 
## 
## 
## 
אָבִי זְנָחַנִי וְאַחַי שְׁכֵחוּנִי
וְכֻלָּם דָּחוּנִי לְצִיָּה וּמְשַׁמָּה
נְשָׁמָה נְשַׁמָּה
## 
## 
## 
## 
לַשַּׁחַת קָרָאתִי אָבִי אָתָּה אִמִּי וַאֲחֹתִי לָרִמָּה
## 
## 
## 
## 
פִּתְאוֹם נִקְרֵאתִי לָשׂוּם שְׁאוֹל בֵּיתִי
וְהָגְלֵה הָגְלֵיתִי וְלִבְכוֹר מָוֶת נִשֵּׂאתִי
אוֹי לִי כִי נִדְמֵיתִי
וְלָבַשְׁתִּי חֲרָדוֹת מְקוֹם בִּגְדֵי חֲמוּדוֹת
וְתַחַת שֵׁשׁ וְרִקְמָה
## 
## 
## 
## 
יִקָּרְעוּ מְעִילַי וְיִתְפָּרְקוּ עֲגִילַי
וְקִשּׁוּרַי וְכֵלַי הַמּוּסָרִים מֵעָלַי
נָא יִבְכּוּ עַל בְּתוּלַי
## 
## 
## 
## 
בְּכֶלֶא סֻגַּרְתִּי וּבַמֵּתִים גַּרְתִּי
וְלֹא אֵדְעָה עַל מָה
## 
## 
## 
## 
שָׁמְעוּ מְיֻדָּעַי מֶה עָצְמוּ נְגָעַי
חֲדָשִׁים לִרְגָעַי יִגַּר מִדְּמָעַי 
וְאֵשׁ תּוּקַד בֵּין צְלָעַי
## 
## 
## 
## 
וְאוֹחִיל וְאֵין מִסְעָד וּצֳרִי אֵין בְּגִלְעָד
וְרוֹפֵא אֵין שָׁמָּה
## 
## 
## 
## 
הֲלֹא הַכֹּל הֶבֶל כָּל יוֹשְׁבֵי תֵּבֵל
רֶגַע כְּצִיץ נוֹבֵל מִבֵּית כִּנּוֹר וָנֶבֶל
לָלֶכֶת אֶל בֵּית אֵבֶל
## 
## 
## 
## 
וְשָׁבוּ הַשְּׂמָחוֹת צְוָחוֹת וַאֲנָחוֹת
וְעֵצָה וּמְזִמָּה לְבוּשָׁה וּכְלִמָּה
## 
## 
## 
## 
אִמְּרוּ לְכָל שׁוֹאֵל הִיא בַּת יְרֵא הָאֵל
כְּבוּדָה כִּבְנוֹת אֲרִיאֵל לְתַנּוֹת עִם כּוֹכְבֵי אֵל
תֵּלַכְנָה בְּנוֹת יִשְׂרָאֵל
## 
## 
## 
## 
בְּקוֹל מִסְפֵּד וְקִינָה כִּי שָׁכְנָה עֲנָנָה
וְחָפְרָה הַלְּבָנָה וּבוֹשָׁה הַחַמָּה
## 
## 
## 
## 
גַּחַל יִשְׂרְפֵנִי וְנַחַל יִשְׁטְפֵנִי
וְשַׁחַל יִטְרְפֵנִי אָבִי וְאִמִּי עֲזָבוּנִי
וַיי יְאַסְּפֵנִי
## 
## 
## 
## 
יְצוּרַי יָנוּעוּ וְשׁוֹמְרַי יָזוּעוּ
וּגְוִיָּה תַּמָּה נְשָׁמָה נְשַׁמָּה
## 
## 
## 
## 
קוֹרֵא מִמְּעוֹנָיו שָׁלוֹם לַהֲמוֹנָיו
יָאֵר אֶת פָּנָיו וְתִהְיֶה לְפָנָיו
מוֹצֵאת שָׁלוֹם בְּעֵינָיו
## 
## 
## 
## 
וְגַם לַאֲבֵלֶיהָ וְשׁוֹמְמִים עָלֶיהָ
יְשַׁלֵּם נֶחָמָה
## 
## 
## גלמודה אשר: (1163)
גַּלְמוּדָה אֲשֶׁר פִּתְאוֹם סָר צִלָּה 
עַל אִישָׁהּ תְּמָרֵר בַּבְּכִי קוֹלָהּ
אֵיךְ תָּאִיץ לְנַחֲמָהּ מֵרֹב אֶבְלָהּ
הַרְפֵּה לָהּ כִּי נַפְשָׁהּ מָרָה לָהּ
## 
## 
## 
## 
אֵיךְ אֶתְמוֹל אֵם הַבָּנִים שְׂמֵחָה
הִיא הַיּוֹם מָרַת לֵב נֶאֱנָחָה
כִּי חֶמְדַּת עֵינֶיהָ לֻקֳחָה 
וַתַּהֲפֹךְ שִׂמְחָתָהּ לִצְוָחָה
עִם בָּנוֹת לִמְאֹד תַּרְבֶּה קָרְחָה
כִּי כַּיָּם שִׁבְרָהּ מִי יִרְפָּא לָהּ
## 
## 
## 
## 
אָבִינוּ הֲשָׁכַח לִבְּךָ חַנּוֹת
לְבַל תִּזְכּוֹר יְתוֹמֶיךָ הָאֲנוּנוֹת
אַחֲרֶיךָ הוֹגִים בְּהֶגֶה וְקִינוֹת
צַעֲקָתָם אוּלַי תּוֹאִיל לַעֲנוֹת
וְאַלְמְנָתְךָ שִׁית נָא לִבְּךָ לְחִילָהּ
## 
## 
## 
## 
מֵאַחֲרַי לֵכְןָ שֹׁבְנָה בְּנוֹתַי
כִּי כָּבְדוּ מִדַּבֵּר שִׂפְתוֹתַי
קוֹל קוֹרֵא אֵלַי מֵעִם אֲבוֹתַי
לָלֶכֶת אֲלֵיהֶם אֶל קִבְרוֹתַי
מָה אֶעֱשֶׂה וְהַנּוֹגְשִׂים סְבִיבוֹתַי
וְהָאֲדָמָה תִּקְרָא לִשְׁכַּב אֶצְלָהּ
## 
## 
## ילד נחטף: (1164)
יֶלֶד נֶחְטַף מֵחֵיק יוֹלֵד עַל מִפְקָדוֹ בְּחִילָה יְסַלֵּד
לֵאמֹר יֹאבַד יוֹם אִוָּלֵד מִי יִתֵּן לֹא אֶרְאֶה חָלֶד
וְלֹא אֶרְאֶה בְּמוֹת הַיָּלֶד
## 
## 
## 
## 
אֵיךְ פֶּתַע פִּתְאוֹם שָׁכַלְתִּי בֵּן אֲשֶׁר גִּדַּלְתִּי וְרוֹמַמְתִּי
קַרְנִי בֶּעָפָר עוֹלַלְתִּי כִּי מִיִּפְעָתִי חֻלַּלְתִּי
לְהִתְפָּאֵר בּוֹ יִחַלְתִּי בּוֹ בַּיּוֹם הִתְהַלַּלְתִּי
וְלֹא יָדַעְתִּי מָה יוֹם יֵלֵד
## 
## 
## 
## 
חַנּוּנִי חַנּוּנִי אַתֶּם רֵעַי כִּי לָקַח יְיָ מִבֵּין זְרֹעַי
אוֹר עֵינַי וְיֶלֶד שַׁעֲשׁוּעַי וְטִהַרְתִּיהוּ בְּמֵימֵי דְּמָעַי
וְאֶקְבְּרֶנּוּ בֵּינוֹת צְלָעַי מִדֵּי דַּבְּרִי בּוֹ לִרְגָעַי
לִבִּי לִבִּי מֵעַי מֵעַי מֵת לִבִּי כִּי מֵת הַיֶּלֶד.
## 
## 
## ימות עולם: (1170)
יְמוֹת עוֹלָם חִדְּשׁוּ
זְמִירוֹת וּרְנָנִים
וְהַשָּׁעוֹת לָבְשׁוּ
לְבוּשׁ הוֹד וַעֲדָנִים
וְכָל פִּיּוֹת נִקְדְּשׁוּ
לְשֹוֹרֵר מוּכָנִים
עֲלֵי חָתָן רָחְשׁוּ
שְׁבָחָיו כָּל לְשׁוֹנִים
וְזִכְרוֹ בֵין בָּנִים
כְּבֹשֶׂם יָפֵיחַ
וְכָל אֲשֶר הוּא עֹשֶה
אֲדֹנָי מַצְלִיחַ
## 
## 
הֲמוּלַּת מֵרֵעִים
כְּהַיּוֹם נִצְמָדוּ
וּמַחְבֶּרֶת שׁוֹעִים
לְחָתָן נוֹעָדוֹ
לְזִכְרוֹ כִּי נָעִים
וְדוֹדָיו נֶחְמָדוּ
לְגִיל בֶּן שַׁעְשׁוּעִים
לְבֵיתוֹ תִצְעָדוּ
וְלוֹ מִסּוֹד מְרֵעִים
אֲדֹנָי יָנִיחַ
וּמִן יִתְרוֹן חֶלְקְךָ
תֵּדַע כִּי רְצוּיִים
פְּעָלֶיךָ וְזַרְעֲךָ
יְהִי מְלֹא הַגּוֹיִם
וּמִמְּעוֹן יֶשְׁעֲךָ
שְׁתֵה מַיִם חַיִּים
וְעִם לִבְּךָ נַסְּכָה
בְטוֹב וּרְאֵה חַיִּים
עִם הָאִשָּׁה אֲשֶׁר
אֲדֹנָי הוֹכִיחַ
## 
## 
דְּשֵׁנִים וּנְעִימִים
יְבַלוּ אֶת יְמֵיהֶם
וּמַחְשֶבֶת יָמִים
תְּהִי עַל חֶפְצֵיהֶם
וְנוֹדַע בָּעַמִּים
יְקָר צֶאְצָאֵיהֶם
וּמִמּוֹקְשֵי יָמִים
יְמַלֵט רַגְלֵיהֶם
וְיִפְנֶה וַאֲלֵיהֶם
בְּעַין חִין יַשְׁגִּיחַ
## 
## 
הֲמוֹן חָתָן יִשְׂגֶּה
וְטוֹבָתוֹ תֶרֶב
וְגַם לָרוֹב יִדְגֶּה
וְטוּבוֹ יֶעְרַב
וּמְשִׂנְאָיו יַגֶּה
וְאָהְלֵיהֶם יֶחְרַב
כְּמוֹ דָתוֹ יֶהְגֶּה
בְּבֹקֶר וּבְעֶרֶב
יִיטַב וּבְקֶרֶב
חֲצֵרָיו יַפְרִיחַ.
## 
## 
## בכל לבי: (1172)
בְּכָל‑לִבִּי, אֱמֶת, וּבְכָל‑מְאֹדִי
אֲהַבְתִּיךָ, וּבִגְלוּיִי וְסוֹדִי.
שְׁמָךְ נֶגְדִּי – וְאֵיךְ אֵלֵךְ לְבַדִּי?
וְהוּא דוֹדִי – וְאֵיךְ אֵשֵׁב יְחִידִי?
וְהוּא נֵרִי – וְאֵיךְ יִדְעַךְ מְאוֹרִי?
וְאֵיךְ אֶצְעַן? – וְהוּא מִשְׁעָן בְּיָדִי!
הֱקִלּוּנִי מְתִים, לֹא יָדְעוּ כִּי
קְלוֹנִי עַל כְּבוֹד שִׁמְךָ כְבוֹדִי.
מְקוֹר חַיַּי – אֲבָרֶכְךָ בְחַיָּי,
וְזִמְרָתִי ­– אֲזַמֶּרְךָ בְעוֹדִי!
## 
## 
## עבדי זמן: (1173)
עַבְדֵי זְמָן עַבְדֵי עֲבָדִים הֵם –
עֶבֶד אֲדֹנָי הוּא לְבַד חָפְשִׁי:
עַל כֵּן בְּבַקֵּשׁ כָּל-אֱנוֹשׁ חֶלְקוֹ
חֶלְקִי אֲדֹנָי אָמְרָה נַפְשִׁי.
## 
## 
## שמש וירח: (1173)
שֶׁמֶשׁ וְיָרֵחַ לְעוֹלָם שֵׁרְתוּ,
חֻקּוֹת בְּיוֹם וָלַיְלָה לֹא נִצְמְתוּ:
הֵם נִתְּנוּ אוֹתוֹת לְזֶרַע יַעֲקֹב
לִהְיוֹת לְעוֹלָם גּוֹי וְלֹא יִכָּרְתוּ.
אִם בַּשְׂמֹאל דּוֹחֵם – בְיָמִין קָרְבֶם,
אַל יֹאמְרוּ נוֹאָשׁ בְּעֵת יִתְעַוְּתוּ,
אַךְ יַאֲמִינוּ כִּי לְעוֹלָם הֵם וְכִי
לֹא יִשְׁבְּתוּ עַד יוֹם וְלַיִל יִשְׁבְּתוּ!