כל שירי אבן גבירול
שירי הקודש:
ראש השנה:
אכה כפי


 גּוּרוּ מִיּוֹם מִשְׁפָּט / וּבוֹאוּ לְיוֹם הַמִּשְׁפָּט / כִּי בָאֵשׁ יְיָ נִשְׁפָּט
 
אַכֶּה כַפִּי / עַל רֹב אַכְפִּי
אַךְ לִי תַקְרִיב / וְתַגִּישׁ לָרִיב / וְאוֹתִי תָבִיא בְמִשְׁפָּט
 
נוֹחַל סַרְעַף / וְכָלָה עַפְעַף
נִבְהַל רַעְיוֹן / בְּקָרְאִי חֶזְיוֹן / וְקָרַבְתִּי אֲלֵיכֶם לַמִּשְׁפָּט
 
יוֹם בּוֹא נוֹשֶׁה / בְּמוֹ דִין קָשֶׁה /
יְצוּרִים יַרְעִישׁ / וְאוֹתָם יַגִּישׁ / לַעֲשׂוֹת בָּהֶם מִשְׁפָּט
 
שַׁדַּי מוֹרֶה / לִשְׁלָשׁ עֶשְׂרֵה
שְׁקָל נָא פֶשַׁע / בְּמֹאזְנֵי יֶשַׁע / וְאַל תָּבוֹא בְמִשְׁפָּט
 
לָכֵן תַּחְמֹל / וְחֶסֶד תִּגְמֹל
לְמַעַן תִּצְדַּק / מֵאָבָק דַּק / הַמְּתַעֲבִים מִשְׁפָּט
 
מָה אֱנוֹשׁ נָמֵס / יַהֲלֹךְ תֶּמֶס
מִיּוֹם נוֹצַר / עַוְלָה קָצַר / וְהֻשַּׂג אָחוֹר מִשְׁפָּט
 
הִנְנוּ נְצַפֶּה / חֶסֶד כְּלַפֵּי
הֲכִי מִהַרְתָּ / וְלָנוּ הִזְהַרְתָּ / כִּי יְיָ אוֹהֵב מִשְׁפָּט
 
הַצּוּר תָּמִים / בְּמִדַּת רַחֲמִים
הַכֹּל יְנַהֵג / צְדָקָה לוֹהֵג / כִּי כָל דְּרָכָיו מִשְׁפָּט
 
קַל וָחֹמֶר / קְרוּצֵי חֹמֶר
קָדוֹשׁ לְמוּלָם / אַל תָּשֵׁב גְּמוּלָם / הֲשׁוֹפֵט כָּל הָאָרֶץ לֹא יַעֲשֶׂה מִשְׁפָּט
 
טַהֵר לֵבָב / פֶּתִי וְשׁוֹבָב
טוּבְךָ תָמֹד / כִּי כֵן לִלְמֹד / יַדְרֵךְ עֲנָוִים בַּמִּשְׁפָּט
 
נַקֵּה תְנַקֶּה / פֶּשַׁע מְחֻקֶּה
נְסוֹגִים כְּחֶדֶק / תִּשְׁפֹּט בְּצֶדֶק / וַעֲנִיֶּיךָ בְמִשְׁפָּט
 
חֶרְפָּה תָסֵר / צֶדֶק תְּבַשֵּׂר
זָדוֹן תְּכַלֶּה / קָמִים תְּבַלֶּה / תַּעֲשֶׂה בְרוֹדְפֵי מִשְׁפָּט.
 
שואף כמו עבד:


 שׁוֹאֵף כְּמוֹ עֶבֶד / יִשְׁאַף לְיַד רַבּוֹ / חַסְדָּךְ פְּרֹשׂ עָלָיו / וּקְרַע שְׁטַר חוֹבוֹ
לוּלֵי אֲמִירָתְךָ / שׁוּבוּ וְאָשׁוּבָה / הָיָה כְּרַב חוֹבֵל / נִכְנַע בְּמַצָּבוֹ
מַנְעוּל תְּשׁוּבָתָךְ / תִּפְתַּח לְעֶבֶד קָם / טֶרֶם לְהִתְפַּלֵּל / לָךְ, יַעֲרֹך נִיבוֹ
הָהּ לוֹ בְעֵת רוֹאוֹ / שֵׂיבָה זְרוּקָה בוֹ / לִבּוֹ בְיַם חֶטְאוֹ / יַשְׂחֶה בְמֵי עָצְבּוֹ
נִשְׁמַת מְיַחֶלְךָ / תָּעִיד עֲלֵי לִבּוֹ / לֹא יַעֲשֶׂה עָוֶל / מֵאַחֲרֵי שׁוּבוֹ.
 ישמחו איים רבים:
יִשְׂמְחוּ אִיִּים רַבִּים בְּמֶרֶץ
כִּי הוּא רָם וְנִשָּׂא וְיָחִיד בְּרוּם עֶרֶץ / יְיָ מָלַךְ תָּגֵל הָאָרֶץ
 
שְׁחָקִים יוֹדוּ אוֹתָךְ עַל כָּל אֵל
וְאַתְּ מְיֻחָד בְּפִי כֹל מְהֻלָּל בְּעַם אֵל / וּמִי כְעַמְּךָ כְּיִשְׂרָאֵל גּוֹי אֶחָד בָּאָרֶץ
 
לְהוֹדוֹת לְךָ קָמִים אֵל שׁוֹכֵן מְרוֹמִים
מְיַחֲדִים יְיָ מֶלֶךְ יִרְגְּזוּ עַמִּים / יוֹשֵׁב כְּרוּבִים תָּנוּט הָאָרֶץ
 
מְפֻזָּרִים תֶּאֱסֹף וְתוֹשִׁיעַ אֲנוּחִים
תְּנַהֲלֵם לְבֵית קָדְשָׁךְ שְׂמֵחִים / וְנִדָּחִים תְּקַבֵּץ מֵאַרְבַּע כַּנְפוֹת הָאָרֶץ
מלך שדי:
אֲרוֹמִמְךָ אֱלֹהֵי הַמֶּלֶךְ
 
מֶלֶךְ שַׁדַּי הַשּׁוֹכֵן רוֹמָה
עוֹשֶׂה תֵבֵל בְּחָכְמָה
נוֹטֶה שָׁמַיִם בְּעָצְמָה לִפְנֵי מְלָךְ מֶלֶךְ
 
מֶלֶךְ לְבַדּוֹ תוֹלֶה אֶרֶץ עַל בְּלִימָה
אֲהוֹדֶנוּ בְסוֹד עֵדָה עֲצוּמָה
וְלוֹ תָעִיד כֹּל הַנְּשָׁמָה יְיָ צְבָאוֹת הוּא מֶלֶךְ
 
מֶלֶךְ מִסְתַּתֵּר בְּחֶבְיוֹן מוֹשָׁבָיו
נַעֲרָץ בְּסוֹד אַלְפֵי רְבָבָיו
וְנוֹרָא עַל כָּל סְבִיבָיו הַמְּשָׁרְתִים אֶת פְּנֵי הַמֶּלֶךְ
 
מֶלֶךְ הַלְלוּהוּ בְּשִׁירָה עֲרוּכָה
לְאֵל מְרוֹמָם עַל כָּל בְּרָכָה
וְהָיְתָה לַייָ הַמְּלוּכָה וְהָיָה יְיָ לְמֶלֶךְ
 
מֶלֶךְ בּוֹרֵא בְחַסְדּוֹ מְרוֹמִים
וְיוֹסֵד מְמַדֵּי הֲדוֹמִים
עַל נְהָרוֹת וְיַמִּים יְצָקָם הַמֶּלֶךְ
 
מֶלֶךְ רָם גְּבוּל לַיָּם עָשָׂה
אֵל רָם וְנִשָׂא
הוֹדוֹ שָׁמַיִם כִּסָּה כְּשֶׁבֶת הַמֶּלֶךְ
 
מֶלֶךְ יָחִיד יְסוֹד הִרְקִיעַ וְדֹק הֵאִיר וְזָרַח
שֶׁמֶשׁ מִפְּאַת מִזְרָח
יָשִׂישׂ כְּגִבּוֹר לָרוּץ אֹרַח וְהוּא יִתֵּן מַעֲדַנֵּי מֶלֶךְ
 
מֶלֶךְ הָדוּר הַמְצִיאֵנִי חִנֶּךָ
וַעֲשֵׂה נָא לְמַעֲנֶךָ
אִם מָצָאתִי חֵן בְּעֵינֶיךָ אֲדוֹנִי הַמֶּלֶךְ.
 ארנן לאל חי:
אֲרַנֵּן לְאֵל חַי / לְמֵכִין אֳרָחַי / אֲסַדֵּר שְׁבָחַי / לְעוֹטֵה מְלוּכָה
בְּיוֹם דִּין וְזִכְרוֹן / אֶקְרָא בְגָרוֹן / תֵּת הַלֵּל וְרֹן / לִפְנֵי כְבוֹד מְלוּכָה
גַּלֵּה יְקָרָךְ / וְהַרְאֵה הֲדָרָךְ / לְעַם לָךְ עָרַךְ / סֵדֶר מְלוּכָה
דִּגְלָךְ הָרֵם / וְאוֹיְבָךְ הַחֲרֵם / וְלַעַן הַבְרֵם / לְמַכְחִישֵׁי מְלוּכָה
הַרְאֵה פֶלֶא / לַאֲסִיר כֶּלֶא / וּמִבּוֹר הַעֲלֵה / בֵּן הִנְחַלְתּוֹ מְלוּכָה
וּמִיּוֹם הָגְלָם / וּמִיּוֹם נָפְלָם / יְחַכּוּ לְגוֹאֲלָם / אֲדוֹן הַמְּלוּכָה
זְרֵה נָא פִשְׁעָם / וְקָרֵב יִשְׁעָם / וְנַקֵּה זַרְעָם / וְחַדֵּשׁ מְלוּכָה
חִישׁ נָא יֶשַׁע / לְשָׁבֵי פֶשַׁע / וּמֵחֵטְא וְרֶשַׁע / נַקֵּה זֶרַע מְלוּכָה
טַהֵר מַחֲסֶה / לְעַם בָּךְ חוֹסֶה / וּמִיַּד שׁוֹסֶה / חַלֵּץ בְּנֵי מְלוּכָה
יֶשְׁעֲךָ הַרְאֵה / אֶל עַם נִלְאֶה / מֻכֶּה וְנִכְאֶה / מְיַחֵל קֵץ מְלוּכָה
כֹּחֲךָ יִגְדַּל / עֲלֵי רָשׁ וָדָל / וְאַל יְהִי נִבְדָּל / מִיֶּשַׁע מְלוּכָה
לְךָ רָם וְתָלוּל / אֶעֱמֹד בְּפִלּוּל / וְאַשְׁמִיעַ הִלּוּל / וַאֲיַחֵד מְלוּכָה
מֵקִים בְּרִיתוֹ / לְעַם נַחֲלָתוֹ / וּמַכְתִּיר עֲדָתוֹ / בְּכֶתֶר מְלוּכָה
נַחֵם בְּיוֹם זֶה / עַם דַּל וְנִבְזֶה / וְיֶשְׁעֲךָ נֶחֱזֶה / בְּחַדְּשָׁךְ מְלוּכָה
סְמָךְ נָא לְעָטוּף / בְּיַד צַר קָטוּף / בְּכָל עֵת חָטוּף / בְּיַד מַרְגִּיזֵי מְלוּכָה
עוֹנֶה בַצָּר / עֲנֵה נָא לְנֶעְצָר / וְנַפְשׁוֹ תִקְצַר / מִכֹּבֶד עֹל מְלוּכָה
פּוֹדֶה וְקוֹנֶה / שְׁעֵה לִמְעֻנֶּה / בְּחַסְדְּךָ תִפְנֶה / לִמְחַכֵּה מְלוּכָה
צַפֵּה בְעָנְיוֹ / וְהַתֵּר שִׁבְיוֹ / וְהָשֵׁב עֶדְיוֹ / לְקִרְיַת מְלוּכָה
קְרָא נָא דְרוֹר לוֹ / וְהָסֵר סֻבָּלוֹ / וּשְׁבֹר עֻלּוֹ / וְהָקֵם כֶּתֶר מְלוּכָה
רִנְנוֹ תִרְצֶה / וְחָפְשִׁי יֵצֵא / אֲזַי לְךָ יִפְצֶה / בְעֹז הַמְּלוּכָה
שְׁעֵה נָא רַחְשׁוֹ / וְהַעֲבֵר כַּחְשׁוֹ / וְהַרְחֵק מוֹקְשׁוֹ / וְעַטְּרֵהוּ מְלוּכָה
תִּדְלֶה נֶאֱסָר / אֲשֶׁר כֹּל יֶחְסַר / מִיּוֹם מֶנְהוּ סָר / כֶּתֶר מְלוּכָה
תִּזְכֹּר בְּרַחֲמִים / לְעַם נִכְלָמִים / פְּנֵי כָל עַמִּים / כּוֹנֵן קִרְיַת מְלוּכָה.
 
שוכן עד מאז נשגב:
מַלְכוּתְךָ מַלְכוּת כָּל עוֹלָמִים
שׁוֹכֵן עַד מֵאָז נִשְׂגָּב לְבַדּוֹ / שֵׁם מַלְכוּתוֹ מְיֻחָד וְאֵין שֵׁנִי לְצִדּוֹ
שִׁכְלֵל עוֹלָמוֹ מֵאוֹר לְבוּשׁ מַדּוֹ / בִּשְׁלֹשָׁה סְפָרִים נֶחְתָּמִים
לַעֲצַת אָמוֹן נִכְסַף נִכְסוֹף / לַהֲקַת עֶשֶׂר סְפִירוֹת יָזַם לַחְשֹׂף
לִבְלֵר כְּנֶגְדָּם עֲשָׂרָה בְאֵין סוֹף / וְחָמֵשׁ בְּחָמֵשׁ מְהֻסְכָּמִים
מֵבִין סוֹדָם יִבָּהֵל וְיִפְחָד / מֵהֶם יַשְׂכִּיל כִּי הַיּוֹצֵר מְיֻחָד
מָה אַתָּה סוֹפֵר לִפְנֵי אֶחָד / וְהוּא רֹאשׁ לְכָל רֹאשׁ וְרָם עַל כָּל רָמִים
הֲכִי עֶשֶׂר הֵם אֲחוּזוֹת בְּמָצוֹר / הַמַּשְׂכִּיל בָּהֶם יֵדַע וְיָצוֹר
הוּא הַיּוֹצֵר אֲשְֶׁר בָּם יַעֲצֹר / וְעֵדָיו גְּלוּיִים וּמְפֻרְסָמִים
הֵן בְּאוֹתִיּוֹת עֶשְׂרִים וּשְׁתַּיִם / הִגְבִּיל אֵשׁ לְמַעְלָה וּלְמַטָּה מַיִם
הִבְּדִילָם בְּרוּחַ חֹק מַכְרִיעַ בֵּינְתַיִם / וּשְׁנֵים עָשָׂר מַזָּלוֹת בַּמְּרוֹמִים
קִיַּם מֵאַיִן יֵשׁ וְיָצַר מֶמֶשׁ מִתֹּהוּ / קִיֵּם עַמּוּדִים גְּדוֹלִים מֵאֵין כָּמוֹהוּ
קָבַע בְּתוֹךְ קַו יָרֹק אַבְנֵי בֹהוּ / וּמֵהֶם יוֹצְאִים מֵימֵי תְהוֹמִים
טָבַע שֵׁשׁ קְצָווֹת חֲתוּמִים בִּשְׁמוֹ / טִלְטֵל אֵשׁ מִמַּיִם בְּתָקְפּוֹ וְעַצְמוֹ
טִכֵּס בָּם כִּסְאוֹ וּצְבָא מְרוֹמוֹ / לְאוֹתוֹת וּלְמוֹעֲדִים וּלְיָמִים
נִשָּׂא עַל כֹּל שְׁמוֹ אֲשֶׁר שָׁת בַּכֹּל / נִתְלָה עוֹלָם בְּיָדוֹ כְאֶשְׁכֹּל
נִשְׂגָּב מִמָּקוֹם וְהוּא מָקוֹם לַכֹּל כִּי בְיָהּ יְיָ צוּר עוֹלָמִים
בְּרוּחַ מָרוֹם אֲשֶׁר שָׁת כִּסְאוֹ נָכוֹן / בּוֹ כְּבוֹד מַלְכוּתוֹ מֵאָז יִשְׁכֹּן
בְּכֵן מוֹשֵׁל בַּכֹּל וְתִיכוֹן / הוּא רוּחַ אֱלֹהִים חַי הָעוֹלָמִים
רָם עַל כֹּל וּמֵהַכֹּל תַּקִּיף / רוֹאֶה הַכֹּל וְעַל הַכֹּל מַשְׁקִיף
רוֹדֶה בַכֹּל וְעַל הַכֹּל מַקִּיף / וְכָל הַיְּצוּרִים בִּשְׁמוֹ קַיָּמִים
יוֹצֵר הַכֹּל בְּמַאֲמָר בְּלִי פֶגַע / יָחִיד מַנְהִיג הַכֹּל כְּרֶגַע
יָהּ סוֹבֵל הַכֹּל בְּלִי יֶגַע / לוֹכֵד בְּעָרְמָם חֲכָמִים
הוּא הַמְּגַלְגֵּל אֲפֻדַּת שְׁחָקִים / הוּא הַתּוֹלֶה אֲגֻדַּת אֲרָקִים
הוּא הָאוֹמֵר יְהִי כֵן וְיָקִים / וְיוֹצִיא לָאוֹר כָּל תַּעֲלוּמִים
וְהוּא אֲשֶׁר יַקְהִיל וְיַפְרִישׁ / וְהוּא אֲשֶׁר יַעֲשִׁיר וְיוֹרִישׁ
וְהוּא אֲשֶׁר יְפַצְפֵּץ וְיַקְרִישׁ / וְיַחְבִּיר תְּמוּנוֹת לַגְּלָמִים
דְּעוּ כִּי הוּא אֲשֶׁר יָאִיר וְיַאֲפִיל / וְהוּא אֲשֶׁר יָרִים וְיַשְׁפִּיל
וְהוּא אֲשֶׁר יִסְמֹךְ וְיַפִּיל / כָּל הֶהָרִים הָרָמִים
הוּא אֲשֶׁר יְמַלֵּא לַיְּצוּרִים סִפְקָם / הוּא אֲשֶׁר יַטְרִיפֵם לֶחֶם חֻקָּם
הוּא אֲשֶׁר יִתֵּן מַאֲכָלָם וּמַשְׁקָם / הוּא אֲשֶׁר יוֹרִיד הַגְּשָׁמִים
הוּא אֲשֶׁר יחַיֶּה מְתֵי חֶלֶד / הוּא אֲשֶׁר יְכוֹנֵן גּוּף הַיֶּלֶד
הוּא אֲשֶׁר יִקְרֹם הַגֶּלֶד / הוּא אֲשֶׁר יְסוֹכֵךְ הָעֲצָמִים
הוּא אֲשֶׁר יִפַּח בַּגּוּף נְשָׁמָה / הוּא אֲשֶׁר יְכוֹנְנֵהוּ בְעָצְמָה
הוּא אֲשֶׁר יְשִׁיבֵהוּ לָאֲדָמָה / הוּא אֲשֶׁר יְעוֹרֵר נִרְדָּמִים.
שוחר טוב:
שׁוֹחֵר טוֹב יְבַקֵּשׁ רָצוֹן מֵאֵל עָל
שֵׁם כְּבוֹדוֹ נִמְצָא בְּאֵין תַּחַת וּמָעַל
שׁוֹב יָשׁוּב אֵלָיו וְשַׂק יָשִׂים עַל / שְׁתֵּי כְתֵפָיו לְזִכָּרוֹן
 
לְכוּ וְנָשׁוּבָה אֶל אֵל יוֹצֵר רוֹם וּנְשִׁיָּה
לִשְׁמוֹ נְתַנֶּה שִׁיר וּשְׁבָחָה וְהוֹדָיָה
לֵיל זֶה נָרִיעַ לוֹ וְהָיָה / לִבְנֵי יִשְׂרָאֵל לְזִכָּרוֹן
 
מֶלֶךְ, הַמַּלְכוּת שֶׁלְךָ הִיא
מֵאָז אָמַרְתָּ ׳יְהִי אוֹר׳ וַיֶּהִי
מְחֵה פְשָׁעַי וְקַבֵּל תְּחִנָּתִי כִּי הִיא / מִנְחַת זִכָּרוֹן
 
הִכּוֹן לִקְרַאת אֱלֹהֶיךָ יִשְׂרָאֵל וְתִמְצָא פִדְיוֹם
הָסִירוּ רֹעַ מַעַלְלֵיכֶם יֹאמַר אָיֹם
הִזַּכּוּ רַחֲצוּ וְהָיָה הַיּוֹם / הַזֶּה לָכֶם לְזִכָּרוֹן.
אחלה פני אל:
אֲחַלֶּה פְנֵי אֵל / צוּר יִשְׂרָאֵל / אֲקַוֶּה פְדוּת אֵל / בְּיוֹם זִכָּרוֹן
בְּזָכְרִי זְדוֹנַי / יִפְּלוּ פָנַי / יְחֻדְּשׁוּ יְגוֹנַי / בְּבוֹאִי לְזִכָּרוֹן
גָּדְלָךְ אֲקַוֶּה / מָעֹז וּמִקְוֶה / הָסֵר מַעֲוֶה / מִִסֵּפֶר זִכָּרוֹן
דְּרָשׁ נָא עֲדָתְךָ / בְּרֹב הַדְרָתְךָ / בְּרֹב צִדְקָתְךָ / נַקֵּה בְּיוֹם זִכָּרוֹן
הֲמוֹנֵי מְרוֹמִים / בַּקְּשׁוּ רַחֲמִים / עַל גֶּזַע תְּמִימִים / בְּיוֹם צְדָקָה וְזִכָּרוֹן
וְאָבוֹת קְדוֹשִׁים / הַרְבּוּ רְחָשִׁים / עַל עֵַם חֲבוּשִׁים / שׁוֹטְחֵי זִכָּרוֹן
זְעָקָה הַרְבּוּ / עַל עַם נִשְׁבּוּ / וּבְגָלוּת הָחְבּוּ / וְאֵין זִכָּרוֹן
חַנּוּן חַסְדּוֹ / יַעְטֶה כְמַדּוֹ / לִזְכֹּר עַבְדּוֹ / וְיִהְיֶה זִכָּרוֹן
טָעוּתוֹ יָפֵר / וּזְדוֹנוֹ יְכַפֵּר / וְיַמְצִיא לוֹ כֹפֶר / בְּיוֹם זִכָּרוֹן
יְגַלֶּה צִדְקוֹ / לְנַחֲלָתוֹ וְחֶלְקוֹ / וְיִמְחֶה דוֹחֲקוֹ / מִסֵּפֶר הַזִּכָּרוֹן
כּוֹבֵשׁ עֲווֹנוֹת / הַעֲבֵר זְדוֹנוֹת / וּנְפָשׁוֹת אֲנוּנוֹת / חֲבֹשׁ בְּיוֹם זִכָּרוֹן
לְחַסְדְּךָ אֶפְנֶה / פּוֹדֶה וְקוֹנֶה / כִּי לִי תַעֲנֶה / ׳סָלַחְתִּי׳ בְּיוֹם זִכָּרוֹן
מַחֲסֶה וָעֹז / בְּךָ צוּר אָעֹז / כִּי אַתָּה מָעֹז / לַדַּל בְּיוֹם זִכָּרוֹן
נוֹרָא וְאָיֹם / הַמְצֵא פִדְיוֹם / וּסְלַח הַיּוֹם / לְעַמְּךָ בְּיוֹם זִכָּרוֹן
שַׂגֵּב סְגֻלָּה / מִכָּל מַחֲלָה / וְתִהְיֶה נַחֲלָה / לְחֹק וְזִכָּרוֹן
עֲנֵה לְנֶחְשֶׁלֶת / תַּעֲרֹג כְּאַיֶּלֶת / כְּמוֹ דַל עַל דֶּלֶת / תַּעֲטֹף בְּיוֹם זִכָּרוֹן
פַּתַּח כַּבְלָהּ / וְיַשֵּׁר שְׁבִילָהּ / וִיהִי חֶבְלָהּ / חָקוּק בְּסֵפֶר זִכָּרוֹן
צְפֵה לְנִפְזֶרֶת / בְּיַד צַר נִמְסֶרֶת / וַעֲזֹר גְּבֶרֶת / וְתִהְיֶה לְזִכָּרוֹן
קַבֵּל שִׂיחָהּ / וְהָכֵן אָרְחָהּ / וְיֶעֱרַב לִקְחָהּ / בְּיוֹם זִכָּרוֹן
רַחֵם צְנוּעָה / נְדוּדָה וְנוּעָה / תַּרְבֶּה שַׁוְעָה / לְחַפְּשָׂהּ יוֹם זִכָּרוֹן
שׁוֹבֵב כְּמִטֶּרֶם / עַם דּוֹמֶה לְכֶרֶם / וְתַשְׁלִיךְ בְּתוֹךְ זֶרֶם / חֶטְאָם בְּיוֹם זִכָּרוֹן
תַּמְצִיא מָנוֹחַ / לְעַם הוֹלְכֵי שְׁחוֹחַ / כַּאֲשֶׁר לְנֹח / וְשַׂמְתּוֹ לְזִכָּרוֹן.
אל שוכן:
עָלָה אֱלֹהִים בִּתְרוּעָה / יְיָ בְּקוֹל שׁוֹפָר
 
אֵל שׁוֹכֵן בְּרוּם מְעוֹנָי
שַׁבְּחוּהוּ וְהַדְּרוּהוּ הֲמוֹנָי
הָרִיעוּ לִפְנֵי הַמֶּלֶךְ יְיָ / בַּחֲצוֹצְרוֹת וְקוֹל שׁוֹפָר
 
נָאוֹר מִמֶּנּוּ יְצוּרִים יִרְהוּ
בַּעֲשׂוֹתוֹ נוֹרָאוֹת כִּי נוֹרָא הוּא
לְעַמּוֹ וְהָיָה בַּיּוֹם הַהוּא / יִתָּקַע בְּשׁוֹפָר
 
יִחַדּ עַמְּךָ לְהַר הַזֵּיתִים לַעֲלוֹת
יֵלְכוּ בְמַאֲמָרָךְ הֲמֻלּוֹת הֲמֻלּוֹת
וְכָל הָעָם רוֹאִים אֶת הַקּוֹלוֹת / וְאֶת הַלַּפִּידִים וְאֶת קוֹל הַשּׁוֹפָר
 
שְׁעֵה קְרִיאַת דַּל בְּצִלְּךָ יִתְלוֹנָן
אוּלַי יְיָ צְבָאוֹת יֶחֱנָן
וְתַפְלִיא פֶלֶא בְּקוֹלוֹת וּבְרָקִים וְעָנָן / כָּבֵד עַל הָהָר וְקוֹל שׁוֹפָר
 
לְעָבְדוֹ כְהַיּוֹם יְדֵיכֶם מִלְאוּ
וּבְבוֹא עֵת פְּדוּתְכֶם עַל כֹּל תִּתְנַשְּׂאוּ
כִּנְשֹׂא נֵס הָרִים תִּרְאוּ / וְכִתְקֹעַ שׁוֹפָר
 
מִפַּחְדְּךָ רָגְזוּ מְתֵי תֵבֵל
בַּשֵּׂר עַם עֹל קָמִים סוֹבֵל
וְהָיָה בִּמְשֹׁךְ בְּקֶרֶן הַיּוֹבֵל / בְּשָׁמְעֲכֶם אֶת קוֹל הַשּׁוֹפָר
 
הַעֲלוּ תוֹדָה לָאֵל וְשִׁירוּ לוֹ
וְסַפְּרוּ גְבוּרוֹתָיו וְזַמְּרוּ לוֹ
הַלְלוּהוּ כְּרֹב גֻדְלוֹ / הַלְלוּהוּ בְּתֵקַע שׁוֹפָר
 
חָנוֹן יֶחֱנַן לְקוֹל צַעֲקַתְכֶם
וְשׁוֹב יָשִׁיב כְּמֵאָז אֶת שְׁבוּתְכֶם
יְיָ צְבָאוֹת יָגֵן עֲלֵיכֶם / בִּתְרוּעָה וּבְקוֹל שׁוֹפָר.
אפכה דמעי:
אֲפַכֶּה דְמָעַי / עַל רֹב פְּשָׁעַי / חֲמַרְמָרוּ מֵעַי / בְּיוֹם קָרְאִי בְּקוֹל
בְּחַסְדְּךָ אֶבְטָח / כִּי אַתָּה מִבְטָח / וְכַפַּי לְךָ אֶשְׁטַח / בְּעֵת אָרִים קוֹל
גֹּדֶל פִּשְׁעִי / הַעֲבֵר צוּר יִשְׁעִי / וּסְלַח רִשְׁעִי / בְּצָרְחִי בְּקוֹל
דַּלְתְּךָ פְּתַח נָא / לְבֵן בָּא לְךָ בְרִנָּה / וּבַשְּׂרֵהוּ מְעוֹנָה / חֲנַנְתִּיךָ בְּזַעַקְךָ בְקוֹל
הַקְשֵׁב תְּפִלָּה / שׁוֹכֵן מַעְלָה / וְהָסֵר תָּהֳלָה / מִמְּבַקְשֶׁיךָ בְקוֹל
וּכְתֹב לְחַיִּים / עַם נִבְחָר מֵאִיִּים / וְיֵדְעוּ גוֹיִים / כִּי חָשַׁקְתָּ בְקוֹל
זַכֵּה בְדִינֶךָ / מְחַלֵּה פָנֶיךָ / וְחֹן עַל בָּנֶיךָ / מַקְשִׁיבֵי קוֹל
חוֹקֵר עֲלוּמִים / זְכֹר בְּרִית עוֹלָמִים / לְעַם נִכְלָמִים / מִלְּהָרִים קוֹל
טַהֵר נְקִיָּה / בְּיַד צַר שְׁבוּיָה / וְהִיא הוֹמִיָּה / שׁוֹאֶגֶת לְךָ בְקוֹל
יֶעֱרַב שִׂיחָהּ / וְיִכּוֹן שִׁבְחָהּ / לְחוֹקֵר טוּחָהּ / בְּעֵת תִּתֶּן קוֹל
כְּבוֹדְךָ גַלֵּה / עַל עַם אֵלֶּה / וְהַפְלֵא פֶלֶא / יוֹם יִצְרַח בְּקוֹל
לְאָנָה אֶבְרַח / וְעִם מִי אֶאֱרָח / וּלְמִי אֶצְרָח / עַל כֵּן לְךָ אֶתֶּן קוֹל
מוֹחֵץ וְרוֹפֵא / חֲבָשׁ נָא לְנִסְפֶּה / מָחוּץ וְנִכְפֶּה / בְּלִי הָרִים קוֹל
נַהֵל בְּחַסְדָּךְ / לְעַם דַּל וָדָךְ / מָלֵא פַחְדָּךְ / וְהוּא מִתְחַנֵּן בְּקוֹל
שַׂגֵּב רְחוּמִים / וְהָעֵר רַחֲמִים / וּפְדֵה עֲגוּמִים / כְּעָגוּר יְצַפְצְפוּ בְקוֹל
עֲווֹנָם תִּכְבֹּשׁ / וְצִירָם תַּחְבֹּשׁ / וְעַמְּךָ אַל יֵבוֹשׁ / בְּעֶתֶר בְּקוֹל
פְּדֵה נָא עַמָּךְ / וְהָקֵם נָאֳמָךְ / וְהָפֵר זַעֲמָךְ / מִמַּנְעִימֵי קוֹל
צְדָקָה תַעֲשֶׂה / לְעַם עֹל נוֹשֵׂא / וּפִשְׁעָם תְּכַסֶּה / וּבַשְּׂרֵם בְּקוֹל
קַבֵּץ פְּזוּרָה / אָיֹם וְנוֹרָא / וְקַנֵּא לְתוֹרָה / נִתְּנָה בְקוֹל
רְפָא נָא שִׁבְרָהּ / וַחֲבֹשׁ מְזוֹרָהּ / וְיִזְרַח אוֹרָהּ / וְרוֹמְמָהּ בְּקוֹל
שְׁעֵה נָא לְעַם דַּל / וְעוֹד אַל יִדַּל / וְכֹחֲךָ יִגְדַּל / וְחַזְּקֵהוּ בְקוֹל
תְּחַדֵּשׁ עֵדֶיךָ / לְבָאִים עָדֶיךָ / אֲזַי אֲנִי אוֹדֶךָ / בִּתְרוּעַת קוֹל.
שופר המבשר:
שׁוֹפַר הַמְבַשֵּׂר / מַשְׁמִיעַ יְשׁוּעָה
לְכָל נִדָּח וְאוֹבֵד / לְעֵת תָּבוֹא שְׁמוּעָה
יְבוֹאוּן אֶל מְנוּחָה / וְאֶל הַמַּרְגֵּעָה
הַצְמִיחוּ אֱלֹהִים / זְכֹר אֶת הַשְּׁבוּעָה
וְהַעֲבַרְתָּ שׁוֹפַר תְּרוּעָה
 
מֵהַרְבּוֹת תְּפִלָּה / פְּנֵי אֵל מִתְנַשֵּׂא
אַל דֳּמִי לָכֶם, אַל / בְּנֵי אָב הַמְּנֻסֶּה
עַד צִיּוֹן יְכוֹנֵן / יְרוּשָׁלַיִם יְנַשֵּׂא
אֵל אֱלֹהֵי יַעֲקֹב / בַּהֲרִיעוֹ יִרְצֶה
תִּקְעוּ בַחֹדֶשׁ שׁוֹפָר בַּכֶּסֶה.
 
שִׁלַּמְנוּ פָרִים / שְׁעֵה אֵל הַנֶּאֱמָן
עוֹד לִדְבִיר עֲבוֹדָה / יְצַו לָשׁוּב וִימַן
עוֹד יַעֲלֶה בְגוֹרָל / שְׂעִיר חַטָּאת נִסְמָן
בָּרוּךְ יְחַיֵּנוּ / יַגִּיעֵנוּ לִזְמַן
בַּשּׁוֹפָר יִתְקַע וְהָלַךְ בְּסַעֲרוֹת תֵּימָן
 
הֵן אֲנִי קַצְתִּי בְחַיַּי / וּמָלֵא פַחְדֶּךָ
אֲנִי מֻכֵּה לְחָיַי / וּבוֹכֶה נֶגְדֶּךָ
דִּמְעָתִי, אֱלֹהַי, / שִׂימָה בְנֹאדֶךָ
מַלְכוּתְךָ לְעֵינַי / גַּלֵּה וְאוֹדֶךָ
אַתָּה נִגְלֵיתָ בַּעֲנַן כְּבוֹדֶךָ.
 שפל רוח שפל ברך וקומה:
שְׁפַל רוּחַ שְׁפַל בֶּרֶךְ וְקוֹמָה / אֲקַדֶּמְךָ בְּרֹב פַּחַד וְאֵימָה
לְפָנֶיךָ אֲנִי נֶחְשָׁב בְּעֵינַי / כְּתוֹלַעַת קְטַנָּה בָּאֲדָמָה
מְלֹא עוֹלָם אֲשֶׁר אֵין קֵץ לְגָדְלוֹ / הֲכָמוֹנִי יְהַלֶּלְךָ וּבַמָּה
הֲדָרָךְ לֹא יְכִילוּן מַלְאֲכֵי רוּם / וְעַל אַחַת אֲנִי כַּמָּה וְכַמָּה
הֱטִיבוֹתָ וְהִגְדַּלְתָּ חֲסָדִים / לְךָ תִּיטַב לְהוֹדוֹת הַנְּשָׁמָה.
שנים נפגשו בי:
שְׁנַיִם נִפְגְּשׁוּ בִי, זֶה כְּמוֹ זֶה / וְעָלַי נִצְּבוּ מִזֶּה וּמִזֶּה:
לְשׁוֹנִי אָץ לְסַפֵּר מַהֲלָלָךְ / וְלִבִּי גָּדְלְךָ יָבִין וְיֶחְזֶה.
מְשָׁרְתִים לֹא יְשִׂיחוּן מִכְּבוֹדָךְ / מְעַט, אַף כִּי אֱנוֹשׁ צָעִיר וְנִבְזֶה
הֲכִי יַקְרִיב לְךָ זֶה שׁוֹר וְזֶה תוֹר / בְּלֵב נָכוֹן מְאֹד, שָׁמֵן וְרָזֶה ־
לְךָ תִקְרַב תְּפִלָּתִי וְתֶעֱרַב / כְּקָרְבָּן עַל יְדֵי חוֹזֶה וּמַזֶּה.
כְּנִשְׁמָתִי כְּרוּחִי לָךְ תְּבָרֵךְ ־ / שְׁנַיִם נִפְגְּשׁוּ בִי, זֶה כְּמוֹ זֶה.
נשמת שאר יעקב:
נִשְׁמַת שְׁאָר יַעֲקֹב אֲשֶׁר בְעֵדוּת נֶאֱמָנָה הַעַדְתּוֹ תְּשַׁבְּחָךְ
שׁוֹמֵר הַבְּרִית וְהַחֶסֶד, יוֹם לַמִּשְׁפָּט יְעַדְתּוֹ
יְיָ לְמִשְׁפָּט שַׂמְתּוֹ וְצוּר לְהוֹכִיחַ יְסַדְתּוֹ.


נִשְׁמַת לַהֲקַת יְשׁוּרוּן בְּכָל יוֹם מְיַחֲדֶיךָ תְּלַבְּבָךְ
לְהַצְדִּיקָם וּלְכָתְבָם לְחַיִּים בִּכְתָב יָדֶךָ
לְמִשְׁפָּטֶיךָ עָמְדוּ הַיּוֹם כִּי הַכֹּל עֲבָדֶיךָ.


נִשְׁמַת מֻפְרֶשֶׁת מִשִּׁבְעִים, נְכוֹחָה בְמֹאזְנֵי צֶדֶק תַּמְלִיכָךְ
מֶלֶךְ הָעוֹשֶׂה מִשְׁפָּט וָצֶדֶק
יָשַׁבְתָּ לְכִסֵּא שׁוֹפֵט צֶדֶק.


נִשְׁמַת הֲמוֹנֵי סְגֻלָּה דִּגְלֵי שְׁבָטֶיךָ תְהוֹדָךְ
הַפּוֹשֵׁט יָד לְקַבֵּל עוֹבְרֵי מִשְׁפָּטֶיךָ
לְמַעַן תִּצְדַּק בְּדָבְרֶךָ תִּזְכֶּה בְשָׁפְטֶךָ.


נִשְׁמַת חֲנִיטֵי יְשׁוּרוּן עֲבָדֶיךָ יְרֵאֶיךָ תְחַסְּנָךְ
זַךְ קָרוֹב לְכָל קוֹרְאֶיךָ
צֶדֶק וּמִשְׁפָּט מְכוֹן כִּסְאֶךָ.


נִשְׁמַת קְדוֹשִׁים קְדוּשָׁתְךָ עוֹנִים בְּכָל מַאֲוַיָּם תַּקְדִּישָׁךְ
קָדוֹשׁ אֵל מֶלֶךְ חַי וְקַיָּם
אוֹמְרִים וְאִילוּ פִינוּ מָלֵא שִׁירָה כַּיָּם.
תעה לבבי:
תָּעָה לְבָבִי אַחֲרֵי הַתֹּהוּ / וְתוּשִׁיָּה נִדְּחָה מִמֶּנִּי
עָזַבְתִּי אָרְחוֹת יֹשֶׁר / וּבְהַבְלֵי עוֹלָם נִסְמַכְתִּי
כְּסָלַי מָלְאוּ נִקְלֶה / וּמֹחַ עַצְמוֹתַי מִרְמָה
עֲטִינַי מָלְאוּ זִמָּה / טָבְעוּ רַעְיוֹנַי בִּמְצוּלוֹת חֵטְא
כִּלְיוֹתַי כָּלוּ מֵאָוֶן וּמִרְמָה / וּמִתֹּךְ וּמֵחָמָס יַחְדָּו אֻמְלָלוּ
שֶׁקֶר גַּם שָׁוְא וּדְבַר כָּזָב / יַחְדָּו יִכּוֹנוּ עַל שְׂפָתַי
מֵאֲנָה לִנְגֹּעַ נַפְשִׁי / דִּבְרֵי חֲכָמִים וְחִידוֹתָם
לֹא יִישְׁנוּ יְצוּרַי אִם לֹא יָרֵעוּ / וְנִגְזְלָה שְׁנָתָם אִם לֹא יַכְשִׁילוּ
עָרֹם הִצִּיגוּנִי מִבְּלִי צְדָקָה / כְּמַדִּי הִלְבִּישׁוּנִי פֶּשַׁע וּפוּקָה
בִּשְׁאוֹן גַּלֵּיהֶם עֲלֵיהֶם הִגְדַּלְתִּי / שָׂחוּ זִמּוֹתַי וְשׁוּב לֹא יָכֹלְתִּי
עַל כֵּן בָּאתִי לְהוֹדוֹת לְפָנֶיךָ / אוּלַי אוּכַל לַעֲלוֹת מִבּוֹר שְׁאוֹנָם
וְהִנְנִי שׂוֹחֶה נֶגֶד הֲדוֹם רַגְלֶךָ / וּמִתְוַדֶּה נֹכַח אֲרוֹן עֻזֶּךָ
וּמַבְהִיל עֲצָמַי עַל עֹצֶם אֲשָׁמַי / וּמַזִּיל דְּמָעַי עַל רֹב פְּשָׁעַי
וּמִתְחָרֵט בְּלִבִּי עַל עֲווֹן חֻבִּי / וּבוֹכֶה בְמִסְתָּרִים עַל חֵטְא נְעוּרִים
כִּי לְגַלּוֹתָם בְּשָׂפָה לֹא אוּכַל שְׂאֵת / וּלְזָכְרָם בְּלָשׁוֹן לֹא אֶעְצָר כֹּחַ
כִּי אִם אָבוֹא לְפָרֵט מִקְצָתָם / הַזְּמַן יִכְלֶה וְהֵם לֹא יִכְלוּ
עַל אֵי זֶה מֵהֶם אֶדְרֹשׁ אוֹ אֲבַקֵּשׁ / עַל אֵי זֶה מֵהֶם אֶתְבַּע אוֹ אֶתְוַדֶּה
עַל הַזְּדוֹנוֹת אוֹ עַל הַשְּׁגָגוֹת / עַל הַחֲבוּיוֹת אוֹ עַל הָרְאוּיוֹת
יוֹדֵעַ אֲנִי בְנַפְשִׁי יְיָ אֱלֹהַי / כִּי רֵק לִקְחִי מִנִּי צֶדֶק
אֲשֶׁר שָׂנֵאתָ אָהַבְתִּי / וַאֲשֶׁר אָהַבְתָּ שָׂנֵאתִי
אֲשֶׁר רִחַקְתָּ קֵרַבְתִּי / וַאֲשֶׁר קֵרַבְתָּ רִחַקְתִּי
אֲשֶׁר אָסַרְתָּ הִתַּרְתִּי / וַאֲשֶׁר הִתַּרְתָּ אָסַרְתִּי
אָהַבְתִּי רַע מִטּוֹב / שֶׁקֶר מִדַּבֵּר צֶדֶק סֶלָה
פָּנִיתִי אֶל רְהָבִים וְשָׂטֵי כָזָב / וְאַחֲרֵי בִצְעִי לִבִּי הוֹלֵךְ
אָשַׁמְתִּי [בְתוֹרָתֶךָ] נִאַצְתִּי מֵעֲשׂוֹת
חֻקֶּיךָ / גָּעַלְתִּי [דְבָרֶךָ] מָאַסְתִּי מִשְׁפְּטֵי צִדְקֶךָ
הֵפַרְתִּי בְרִית וּבִטַּלְתִּי מִצְוָה / זָרַעְתִּי אָוֶן חָרַשְׁתִּי מַעֲוָה
טָפַלְתִּי שֶׁקֶר יָעַצְתִּי דִבָּה / כִּזַּבְתִּי לַצְתִּי מָלֵאתִי חוֹבָה
נָעַלְתִּי סָגַרְתִּי עָלַי פִּתְחֵי הַתְּשׁוּבָה / צָרַרְתִּי חַטָּאתִי קָשַׁרְתִּי מִרְמָה
רָדַפְתִּי שִׁחַתִּי תָּאַבְתִּי זִמָּה / שָׁגִיתִי לוֹצַצְתִּי מָעַלְתִּי הִגְדַּלְתִּי עָווֹן פְּלִילִי
חָטָאתִי זַדְתִּי וְיָשָׁר הֶעֱוֵיתִי / קַצְתִּי בְכָל מִצְווֹתֶיךָ וְלֹא שָׁוָה לִי
בְּעַזּוּת מֵצַח בָּאתִי לְבַקֵּשׁ סְלִיחָה / וְלִתְבֹּעַ מְחִילָה עַל כֹּבֶד עֲווֹנִי
אֲבָל עַל רֹב רַחֲמֶיךָ נִשְׁעַנְתִּי / וָאֵדַע כִּי לֹא אֵבוֹשׁ
וָאֶשָּׂא בְיָדִי מִנְחָה מִשִּׁיר עֶרֶב / וָאָבוֹא לִדְפֹּק דַּלְתֵּי רַחֲמֶיךָ
וָאֶקַּח עִמִּי זְכוּת אֲבוֹתַי / וְחַסְדֵּי נְבִיאַי הַקַּדְמוֹנִים
וָאֶחְקֹר וָאֶחְפֹּשׂ סִתְרִי / וָאֶתפֹּר קֶרַע חִסְרִי
וָאֹמַר אוֹדֶה עֲלֵי פְשָׁעַי נֶגְדְּךָ / אוּלַי תִּשָּׂא עֲווֹן חַטָּאתִי סֶלָה
וּבְעָמְדִי לְפָנֶיךָ רָחֲפוּ כָּל עַצְמוֹתַי / וְנִבְהֲלוּ קְרָבַי וְנִתְּקוּ זִמּוֹתַי
וַיֶּחֱרַד לִבִּי וַיִּתַּר כְבֵדִי / וַיִּמְעֲדוּ אֲשׁוּרַי וַתִּרְפֶּינָה יָדָי
יָגֹרְתִּי כָל עַצְּבוֹתָי / יָדַעְתִּי כִּי לֹא תְנַקֵּנִי
אֲדֹנָי שְׂפָתַי תִּפְתָּח / וּפִי יַגִּיד תְּהִלָּתֶךָ.
לאדיר נורא:
תִּקְעוּ בַחֹדֶשׁ שׁוֹפָר
לְאַדִּיר נוֹרָא תְהִלּוֹת / לְאַמִּיץ עוֹשֶׂה גְדוֹלוֹת / וְנִפְלָאוֹת עַד אֵין מִסְפָּר
לְנָאוֹר גּוֹזֵר וּמֵקִים / לְנוֹטֶה כַדֹּק שְׁחָקִים / בְּצֶקֶת לַמּוּצָק עָפָר
לְיוֹסֵד מְמַדֵּי נְשִׁיָּה / לְיוֹצֵר מְאוֹרֵי עֲלִיָּה / וּמַבְרִיק נֹגַהּ שְׁפַרְפָּר
לְשׁוֹפֵט הַיּוֹם עֲבָדָיו / לְשׁוֹמֵר נַפְשׁוֹת חֲסִידָיו / וְנַחֲלָתָם תִּשְׁפָּר
לְלוֹבֵשׁ כְּשִׁרְיָן צֶדֶק / לְלוֹקֵט שׁוֹשָׁן מֵחֵדֶק / זֶרַע יַעַבְדֶנּוּ יְסֻפָּר
לְמַלְבִּין צַחֲנַת רְשָׁעִים / לְמוֹחֶה כָעָב פְּשָׁעִים / וְסָר עֲווֹנָם וְחַטָּאתָם תְּכֻפָּר
לְהוֹפֵךְ כְּתָמִים כְּיַהֲלֹם / לְהַטּוֹת אֲלֵיהֶם שָׁלוֹם / כְּמֵימֵי אֲמָנָה וּפַרְפָּר
לְחַקּוֹת זְרוּיָיו לְחַיִּים / לְקַבֵּל שַׁוְעַת עֲנִיִּים / וְתִיטַב לַיְיָ מִשּׁוֹר פָּר.
שני ימים:
שְׁנֵי יָמִים / מְסֻיָּמִים / נוֹעָדוּ לַעֲמוּסִים
זְכִירָתָם / שְׁמִירָתָם / הֻזְהָרוּ בְךָ חוֹסִים
חֹק שַׁבָּת / לְבַל יָשְׁבַּת / וְיוֹם זֵכֶר כָל מַעֲשִׂים
וְהַיָּמִים הָאֵלֶּה / נִזְכָּרִים וְנַעֲשִׂים


לַמִּשְׁפָּט, / הֱיוֹת נִשְׁפָּט / בּוֹ כָל בָּשָׂר, שַׂמְתּוֹ,
צוּר עוֹלָם, / לְכָל נֶעְלָם, / וְצוּר לְהוֹכִיחַ יְסַדְתּוֹ
עֲלֵי כָל אִישׁ / אֲשֶׁר יַבְאִישׁ / פְּרִי מַעֲלָלָיו לְתִתּוֹ
אִישׁ אִישׁ מִמְּלַאכְתּוֹ / אֲשֶׁר הֵמָּה עוֹשִׂים


מֵרֵאשִׁית / בּוֹ הֵשִׁית / לְחוֹטְאִים צְרִי וַאֲרוּכָה
וְדִין נִקְשָׁב / לְאִישׁ לֹא שָׁב / וְלֹא חָפֵץ בִּבְרָכָה
לְהוֹלְכֵי תֹם / יֵשׁ בּוֹ מְתֹם / בְּרִית שְׁמוּרָה וַעֲרוּכָה
לְעוֹשֵׂי הַמְּלָאכָה / כִּי בֶאֱמוּנָה הֵם עוֹשִׂים


הֵן הַיּוֹם / מְאֹד אָיֹם / וְנוֹרָא כְּמוֹרָאֶךָ
בְּעֵת עָבְרָם / בְּמִסְפָּרָם / כִּבְנֵי מֵרוֹן צְבָאֶיךָ
כְּמַעֲשֵׂה אֱנוֹשׁ / אַל תַּעֲנֹשׁ / עַל שְׂכָרָם בְּבוֹאֶךָ
כִּי בְנִיבְךָ / וְרַב טוּבְךָ / נִשְׁעָנִים נְכֵאֶיךָ
צָפַנְתָּ לִירֵאֶיךָ / פָּעַלְתָּ לַחוֹסִים.
יום הכפורים:
לך ה' הצדקה שמך:
לְךָ יְיָ הַצְּדָקָה / כִּי יְמִינְךָ פְשׁוּטָה לְקַבֵּל שָׁבִים


לְךָ יְיָ הַצְּדָקָה / שִׁמְךָ גָּדוֹל מְפֹרָשׁ
זֶה הוּא שִׁמְךָ לְעֹלָם / לְעַלֵּם, כִּי לֹא פֹרָשׁ
אֲשֶׁר בּוֹ עֶשֶׂר סְפִירוֹת / וְסוֹד כָּל עוֹלָם נֶאֱרָשׁ
וְלֹא נִתַּן לְהֵאָרֵשׁ / לְכָל מַסְגֵּר וְכָל חָרָשׁ
וְהוּא נִפְרָשׁ וְהוּא נִדְרָשׁ / לְכָל דּוֹרֵשׁ אֲשֶׁר דָּרָשׁ
וּמֵרָחוֹק שָׂם בּוֹ חֹק / לְעַם חָק עוֹלָם יָרָשׁ
וְאִישׁ חָשַׁב בְּדֶרֶךְ שָׁוְא / הֲלֹא אָז מִן גֵּו יְגֹרָשׁ
וְאִישׁ הַשָּׁב מִנְּתִיב שָׁוְא / וַחֲרֹשֶׁת אֱמֶת חָרָשׁ
הֲלֹא עוֹלָם אֲשֶׁר נִשְׁלַם / בְּזֹאת נִתַּן לוֹ לְמוֹרָשׁ
בְּשׁוּב אֶל אֵל כְּדַל שׁוֹאֵל / וְתַחֲנוּנִים יְדַבֶּר רָשׁ
לְיוֹם מִיָּמִים מְפֹרָשׁ / לְסַלּוֹנִים וְסָרָבִים.
לך ה' הצדקה מעונך
לְךָ יְיָ הַצְּדָקָה / כִּי יְמִינְךָ פְשׁוּטָה לְקַבֵּל שָׁבִים
- - - - - - -
לְךָ יְיָ הַצְּדָקָה / מְעוֹנָה אֱלֹהֵי קֶדֶם
הוּא הַשֵּׁם הַנַּעֲרָץ / אֲשֶׁר הָיָה מִקֶּדֶם
הוּא קַדְמוֹן לְכָל קַדְמוֹן / וֵאלֹהִים מִקֶּדֶם
הוּא רִאשׁוֹן לְכָל רִאשׁוֹן / מֵאַחֲרִית וּמִקֶּדֶם
הוּא נָאוֹר טֶרֶם אוֹר / הֲלֹא אַתָּה מִקֶּדֶם
הוּא יָחִיד וְנִשְׂגָּב שְׁמוֹ / כִּי אֶזְכְּרָה מִקֶּדֶם
הוּא שִׁקַּע מוּצָק שְׁאוֹל / וְנוֹצֵץ אוֹר מִקֶּדֶם
הוּא הִסְגִּיר בְּאֵין סַגְרִיר / אֲשֶׁר הָיָה מִקֶּדֶם
הוּא עוֹלָם בְּאֵין עוֹלָם / גַּם אַחֲרוֹן מִקֶּדֶם
הוּא מָקוֹם לְכָל מָקוֹם / וּמוֹצָאוֹתָיו מִקֶּדֶם
הוּא שִׁפְרֵר חוּג עֲלִיָּה / וּמֵרֹאשׁ הַרֲרֵי קֶדֶם
בְּחוּג נִשְׁקָף הַנִּקָּף / גַּן בְּעֵדֶן מִקֶּדֶם
רְאֵה עֲנִיִּים הַשְּׁבוּיִים / זְכֹר עֲדָתָךְ קָנִיתָ קֶדֶם
אֵל יוֹשֵׁב הַכְּרוּבִים / גּוֹמֵל טוֹב לְחַיָּבִים.
שטר עלי:
שְׁטָר עָלַי בְּעֵדִים וְקִנְיָן / לְשַׁלֵּם מָחֳרָת הַמִּנְיָן / וְהָיָה יְיָ לְדַיָּן
- - - - - - - - -
אֲזַי בְּחָשְׁבִי לְמֵרָחוֹק / בָּכִיתִי לִבְלִי חֹק / עֵת לִבְכּוֹת וְעֵת לִשְׂחֹק
נָפְלָה עָלַי חֲרָדָה / בְּזָכְרִי יוֹם הַקְּפָדָה / פַּחַד קְרָאָנִי וּרְעָדָה
יַעַן שְׁרִירוּת לְבָבִי / דָאַגְתִּי בְמַחְשָׁבִי / כִּי אֵיךְ אֶעֱלֶה אֶל אָבִי
שֹׁד לְמִי רַב זְדוֹנֵהוּ / יוֹם יְבֻקַּשׁ עֲווֹנֵהוּ / וְחִשַּׁב עִם קוֹנֵהוּ
לְיוֹם לֹא יִשָּׂא פְנֵי שָׂר / בְּהִתְנַגֵּשׁ לַמּוּסָר / הַנֶּפֶשׁ עִם הַבָּשָׂר
מִשְׁפְּטֵיהֶם וְדִינֵיהֶם / עַד הָאֵל אֲדוֹנֵיהֶם / יָבוֹא דְבַר שְׁנֵיהֶם
הַנֶּפֶשׁ תְּמַהֵר תְּשׁוּבָה / אֵין עָלַי חַטָּאת כְּתוּבָה / צִדְּקָה נַפְשָׁהּ מְשׁוּבָה
הַרְפֵּנִי וְעָזְבֵנִי / הֲלָרִיב תַּצִּיבֵנִי / הוֹדִיעֵנִי עַל מַה תְּרִיבֵנִי
קְדוֹשִׁי לֹא אֲהֵבָנִי / כִּי בְמַסְגֵּר הֱבִיאָנִי / בְּמַחֲשַׁכִּים הוֹשִׁיבַנִי
טֶנֶף גּוּף טוֹרַחַת / וּמִנְּבֵלָה סוֹרַחַת / אָנֹכִי בּוֹרַחַת
נִלְאֵיתִי מְאֹד כַּלְכֵּל / כִּי הַגּוּף הַנּוֹכֵל / הִשִּׂיאַנִי וָאֹכֵל
בְּכָל חֵטְא יִתְגַּלֵּעַ / וְאוֹתִי בְכַף קוֹלֵעַ / לֹא הֵשִׁיב יָדוֹ מִבַּלֵּעַ
רְעָצַנִי הֱנִיאָנִי / וְלַשַּׁחַת קְרָאָנִי / אַךְ עַתָּה הֶלְאָנִי
בְּכָל תַּאֲוָה הוּא נֶאֱסָר / וּמַאֲכָל וּמַשְׁקֶה לֹא סָר / וּבֶטֶן רְשָׁעִים תֶּחְסָר
יָגוּף לְטַמֵּא עַצְמוֹ / יַעַן כִּי הוּא כִּשְׁמוֹ / נָבָל שְׁמוֹ וּנְבָלָה עִמּוֹ
יְצוּדֵנִי פוֹתֵעַ / וְהוּא בְּתִתּוֹ מַלְתֵּעַ / בְּעֵינָיו כִּמְתַעְתֵּעַ
הֵן חֶטְאוֹ לֹא יְסֻפָּר / לָכֵן יָכְלַם וְְיָכְפָּר / כְּדֵי רִשְׁעָתוֹ בְּמִסְפָּר
וּמִמֶּנִּי אַל תִּפְרַע / וּמוּסַר גֵּו אַל תִּגְרַע / כִּי כֻלּוֹ חָנֵף וּמֵרָע
דִּבֶּר גּוּף לְהִוָּשַׁע / חֲדַל מִמֶּנִּי וְהָשַׁע / זַךְ אֲנִי בְּלִי פֶשַׁע
הֵן כְּאֶבֶן מַעֲמָסוֹת / מָלֵא בוּז וְקַלָּסוֹת / וּמַה יָּכֹלְתִּי עֲשׂוֹת
גַּם אֲנִי נִשְׁכַּל שָׁכוֹל / דּוֹמֶה לְעֵץ הָאֶשְׁכֹּל / אֲשֶׁר לֹא יִצְלַח לַכֹּל
בְּלִי נֶפֶשׁ אֵחָשֵׁב / כְּבַיִת מִבְּלִי יוֹשֵׁב / וְאֵין עוֹנֶה וְאֵין קָשֵׁב
יַעַן אַשְׁכִּים וְאַאֲמִישׁ / מֻשְׁלָךְ כְּמוֹ חַלָּמִישׁ / מִמְּקוֹמוֹ לֹא יָמִישׁ
רֹאשׁ הַפְּקֻדָּה כֻלָּהּ / עַל נֶפֶשׁ וּמַעֲלָלָהּ / שַׁלְּמוּ לָהּ כְּפָעֳלָהּ
וּשְׂאִי נַפְשִׁי מִרְיֵךְ / וְאִכְלִי נָא אֶת פִּרְיֵךְ / וְשַׁלְּמִי אֶת נִשְׁיֵךְ
לְכָל רַע לֹא צָמֵאתִי / אֲבָל אֲנִי בָךְ נִדְמֵיתִי / אֵיךְ תֹּאמְרִי לֹא נִטְמֵאתִי
מַחְשְׁבוֹתַיִךְ הֵבִינוּ / וְיָדַיִךְ הֵכִינוּ / וְנַחְנוּ מַה כִּי תַלִּינוּ
אֲמֵלִים אֲשֶׁר רָגָשׁוּ / וְצֶדֶק לֹא פָגָשׁוּ / אֶחָד בְּאֶחָד יִגָּשׁוּ
לֵב דּוֹרֵשׁ וּמַעְבָּדָיו / יַחְבִּיר שְׁנֵיהֶם עָדָיו / וּבָעֲרוּ שְׁנֵיהֶם יַחְדָּו
קִלְקוּל עֲווֹנָם יוּסָר / וְלֹא יִכְבַּד הַמּוּסָר / בְּשַׁגַּם הוּא בָשָׂר
יָהִיר שְׁרִירוּת יַחְמֹד / אִם כְּמִפְעָלוֹ תָמֹד / אֲדֹנָי מִי יַעֲמֹד
חֲשֹׂךְ זַעַם אֵימָתְךָ / וְאַל תְּיַסֵּר בַּחֲמָתְךָ / וְיִנָּפֵשׁ בֶּן אֲמָתְךָ
קְרַב נָא לְהַרְוִיחֵנִי / וְיוֹם לְרִיב תִּקָּחֵנִי / אַל בְּאַפְּךָ תוֹכִיחֵנִי.
שלח מלאך:
שְׁלַח מַלְאָךְ מֵלִיץ / וְהַפְלֵא אוֹת וְסִבָּה
לְטַהֲרֵנוּ בְלֵיל זֶה / מִשֶּׁמֶץ וְדִבָּה
הָאֵל הַגָּדוֹל / לְאֵין חֵקֶר וְקִצְבָּה
צִדְקָתְךָ כְּהַרְרֵי אֵל / מִשְׁפָּטֶיךָ תְּהוֹם רַבָּה


לְךָ גָלוּי וְצָפוּי / יֵצֶר לֵב וְסוֹדוֹ
הֵן בְּעָווֹן חוֹלָל / וְאֵיךְ יִצְדַּק בְּעָמְדוֹ
הֲיִצְדַּק אָבָק דַּק / וְהֶבֶל נֶחְשַׁב בְּעוֹדוֹ
וְאַף כִּי יֹאבַד וְיָשׁוּב / כָּל יְסוֹד אֶל יְסוֹדוֹ
יוֹם יְסֹעֵר כַּמֹּץ / וּכְעָשָׁן מֵאֲרֻבָּה


מִי יָקוּם לְעַמְּךָ / וּמִי יַעֲמֹד לְהַרְוִיחֵם
אִם לָרִיב תִגַּשׁ / וְאִם לְמִשְׁפָּט תִּקָּחֵם
אָנָּא שְׁפֹט כְּצִדְקְךָ / וְאַל בְּאַפְּךָ תוֹכִיחֵם
כִּי לֹא יוּכַל חַלָּשׁ / עִם גִּבּוֹר לְהִלָּחֵם
וְאֵיךְ יוּכַל לַעֲמֹד / קַשׁ יָבֵשׁ בְּלֶהָבָה


הֵן כְּמוֹ צִיץ יִמָּל / וּבָרוֹחַ יִבְרַח כַּצֵּל
וְהַבָּשָׂר וְהָרוּחַ / זֶה מִזֶּה יֵאָצֵל
וְאִם תָּעִיר פְּקֻדָּה / לֹא יוּכַל לְהִנָּצֵל
וְאִם תִּדְחַק הַרְבֵּה / וְהַפּוֹעֵל מְאֹד עָצֵל
וְגַם הַיּוֹם קָצַר / וְהַמְּלָאכָה מְרֻבָּה.


אלהים אלי אתה:
אֱלֹהִים אֵלִי אַתָּה / אֲשַׁחֲרֶךָ בְּסוֹד סְגֻלָּתֶךָ
אֱמוּנָתְךָ אוֹדִיעַ וְאַגִּיד גְּדֻלָּתֶךָ
בְּקָרְאִי עֲנֵנִי יוֹם / אָקוּם בְּקֶרֶב קְהִלָּתֶךָ
אֲדֹנָי שְׂפָתַי תִּפְתָּח וּפִי יַגִּיד תְּהִלָּתֶךָ


אֱלֹהִים אֵלִי אַתָּה / נֶגְדְּךָ עֲלוּמַי נֶחְשָׂפוּ
נַפְשִׁי וְעַצְמוֹתַי מִפַּחְדְּךָ שֻׁסָּפוּ
בְּקָרְאִי עֲנֵנִי יוֹם / נְבוּכִים לְיִשְׁעֲךָ נִכְסָפוּ
נְדִיבֵי עַמִּים נֶאֱסָפוּ


אֱלֹהִים אֵלִי אַתָּה / יוֹעֵט צְדָקָה לִלְבֹּשׁ
יְרֵאֶיךָ הִרְשׁוּנִי וְאָרוּץ וְאֵין בּוֹשׁ
בְּקָרְאִי עֲנֵנִי יוֹם / יָקְשִׁי תִּכְבֹּשׁ וְעָצְבִּי תַחֲבֹשׁ
יְהִי לִבִּי תָמִים בְּחֻקֶּיךָ לְמַעַן לֹא אֵבוֹשׁ


אֱלֹהִים אֵלִי אַתָּה / שְׁמֹר שַׂרְעַפַּי לְבַל יַזְנִיחוּנִי
שְׁגִיאוֹת שְׂפָתַי בַּל יַדִּיחוּנִי
בְּקָרְאִי עֲנֵנִי יוֹם / שְׁבָחֶיךָ עֲצָבַי יְשַׁכְּחוּנִי
שְׁלַח אוֹרְךָ וַאֲמִתְךָ הֵמָּה יַנְחוּנִי


אֱלֹהִים אֵלִי אַתָּה / לְךָ אֲצַפֶּה צוּר מִשְׂגַּבִּי
לְאַמְּצֵנִי וּלְחַזְּקֵנִי כִּי כֹּחַ אֵין בִּי
בְּקָרְאִי עֲנֵנִי יוֹם / לְבָרֵר וְלִצְרֹף חֻבִּי
לֵב טָהוֹר בְּרָא לִי אֱלֹהִים וְרוּחַ נָכוֹן חַדֵּשׁ בְּקִרְבִּי


אֱלֹהִים אֵלִי אַתָּה / מָרוֹם הַשּׁוֹכְנִי גְבוֹהִים
מִמַּעֲמַקִּים אֶקְרָא נֶגְדְּךָ וְאָהִים
בְּקָרְאִי עֲנֵנִי יוֹם / מִלַּלְתִּי בְסוֹד כְּמֵהִים
מִי יוֹדֵעַ יָשׁוּב וְנִחַם הָאֱלֹהִים


אֱלֹהִים אֵלִי אַתָּה / הִנְנִי לְפָנֶיךָ בַּאֲשָׁמִי
הָעֲווֹנוֹת אִם תִּשְׁמָר יָהּ אֲדֹנָי מִי יַעֲמֹד
בְּקָרְאִי עֲנֵנִי יוֹם / הַזֶּה אַל תָּבוֹא בְמִשְׁפָּט עִמִּי
הֵן בְּעָווֹן חוֹלָלְתִּי וּבְחֵטְא יֶחֱמַתְנִי אִמִּי


אֱלֹהִים אֵלִי אַתָּה / הִקְדַמְתָּ מָזוֹר לְיַשְּׁרֵנִי
הֲכִינוֹתָ יוֹם כֹּפֶר רָצוֹן בּוֹ לְעַטְּרֵנִי
בְּקָרְאִי עֲנֵנִי יוֹם / הִנָּתֵק עֲבוֹת עָווֹן יַאַסְרֵנִי
הֶרֶב כַּבְּסֵנִי מֵעֲווֹנִי וּמֵחַטָּאתִי טַהֲרֵנִי
אֱלֹהִים אֵלִי אַתָּה / קִרְבָתְךָ יַחְפְּצוּן רַעְיוֹנַי
קְדוֹרַנִּית שַׁחוֹתִי מִפְּנֵי זְדוֹנַי
בְּקָרְאִי עֲנֵנִי יוֹם / קָרָאתָ לְגְֶזַע אֱמוּנַי
קְחוּ עִמָּכֶם דְּבָרִים וְשׁוּבוּ אֶל אֲדֹנָי


אֱלֹהִים אֵלִי אַתָּה / טִהֲרוּ לְבָבָם לְחוּקֶיךָ
טַעַם אֹכֶל וּמַשְׁקֶה חָשְׂכוּ חֲשׁוּקֶיךָ
בְּקָרְאִי עֲנֵנִי יוֹם / טָכוּס לְעַנּוֹת נֶפֶשׁ דְבֵקֶיךָ
טוֹב לִי כִי עֻנֵּיתִי לְמַעַן אֶלְמַד חֻקֶּיךָ


אֱלֹהִים אֵלִי אַתָּה / נָשָׂאנוּ נֶגְדְּךָ עַפְעַפָּיִם
נִכְחֲךָ נִצָּבְנוּ בְשַׁחוּת אַפָּיִם
בְּקָרְאִי עֲנֵנִי יוֹם / נְבָרֵר שַׁקְרוּת שַׂרְעַפָּיִם
נִשָּׂא לְבָבֵנוּ אֶל כַּפָּיִם אֶל אֵל בַּשָּׁמָיִם


אֱלֹהִים אֵלִי אַתָּה / בָּאתִי הַיּוֹם לַהְגּוֹת צִדְקֶךָ
בֵּאַרְתִּי חֻקֶּיךָ בְּקֶרֶב חֶלְקֶךָ
בְּקָרְאִי עֲנֵנִי יוֹם / בִּשַּׂרְתִּי צֶדֶק בִּקְהַל דְּבֵקֶיךָ
בָּרוּךְ אַתָּה יְיָ לַמְּדֵנִי חֻקֶּיךָ


אֱלֹהִים אֵלִי אַתָּה / רָם לְכָל שׁוֹאֵל נִדְרָשׁ
רְצֵנִי בְּהִתְעַטְּפִי כְעָנִי וָרָשׁ
בְּקָרְאִי עֲנֵנִי יוֹם / רֶגֶשׁ דְּמָעַי נִגְרָשׁ
רָאִיתִי יְיָ אַל תֶּחֱרָשׁ


אֱלֹהִים אֵלִי אַתָּה / בְּצִדְקָתְךָ עֲווֹנַי יִדָּחוּ
בְּמֵימֵי דְמָעַי פְּשָׁעַי יִמָּחוּ
בְּקָרְאִי עֲנֵנִי יוֹם / בְּשׂוֹרוֹת יִשְׁעִי יִצְמָחוּ
בַּיְיָ תִּתְהַלֵּל נַפְשִׁי יִשְׁמְעוּ עֲנָוִים וְיִשְׂמָחוּ


אֱלֹהִים אֵלִי אַתָּה / יָגֹרְתִּי מְאֹד מֵחֲמַת מִגְעַרְתֶּךָ
יָדַעְתִּי כִּי חֶסֶד וֶאֱמֶת אִמְרָתֶךָ
בְּקָרְאִי עֲנֵנִי יוֹם / יָזַמְתִּי לִשְׁמֹר מִשְׁמַרְתֶּךָ
יִמָּלֵא פִי תְּהִלָּתֶךָ כָּל הַיּוֹם תִּפְאַרְתֶּךָ


אֱלֹהִים אֵלִי אַתָּה / יְחִידִי יְצוּרָיו יְעִידוּהוּ
יְבָרְכוּהוּ קְרָבַי וַעֲצָמַי יְהוֹדוּהוּ
בְּקָרְאִי עֲנֵנִי יוֹם / יָדַעְתִּי יְחִידִים יְיַחֲדוּהוּ
יִרְאֵי יְיָ הַלְלוּהוּ כָּל זֶרַע יַעֲקֹב כַּבְּדוּהוּ


אֱלֹהִים אֵלִי אַתָּה / הֲגוֹת צִדְקְךָ שְׂפָתַי פָּתַחְתִּי
הִנֵּה עִמִּי דְּבָרִים לָקַחְתִּי
בְּקָרְאִי עֲנֵנִי יוֹם / הִלַּלְתִּיךָ וְכַפַּי שִׁטַּחְתִּי
הַשְׁמִיעֵנִי בַבֹּקֶר חַסְדֶּךָ כִּי בְךָ בָּטַחְתִּי


אֱלֹהִים אֵלִי אַתָּה / וְעָדֶיךָ יִצְדְּקוּ עֵדֶיךָ
וְיַגִּידוּ כִּי אֶפֶס צוּר בִּלְעָדֶיךָ
בְּקָרְאִי עֲנֵנִי יוֹם / וִעַדְתּוֹ לְטַהֵר יְדִידֶיךָ
וַאֲקַוֶּה שִׁמְךָ כִּי טוֹב נֶגֶד חֲֳסִידֶיךָ


אֱלֹהִים אֵלִי אַתָּה / דָּרַשְׁתִּי קִרְבָתְךָ הַקְרִיבֵנִי
דְּלָתֶיךָ בְדָפְקִי חַסְדְּךָ יְסוֹבְבֵנִי
בְּקָרְאִי עֲנֵנִי יוֹם / דַּלּוֹתִי יֶשְׁעֲךָ יְשַׂגְּבֵנִי
דַּלּוּ עֵינַי לַמָּרוֹם יְיָ עָשְׁקָה לִי עָרְבֵנִי


אֱלֹהִים אֵלִי אַתָּה / הַנּוֹצֵר נֶפֶשׁ וּפוֹעֲלָהּ
הַיּוֹדֵעַ וָעֵד מַעֲלָלָהּ וּמַעְגָּלָהּ
בְּקָרְאִי עֲנֵנִי יוֹם / הִתְוַדּוֹת נַפְשִׁי מַעֲלָהּ
הֵן יְיָ יָדַעְתָּ כֻלָּהּ


אֱלֹהִים אֵלִי אַתָּה / אֵלִי וְצוּר יְשׁוּעָתִי
אֵלֶיךָ קָרָאתִי מִבּוֹר כִּנְעָתִי
בְּקָרְאִי עֲנֵנִי יוֹם / אֶשְׁפֹּךְ לְפָנֶיךָ לְבָבִי וְדִמְעָתִי
אַל תַּעְלֵם אָזְנְךָ לְרַוְחָתִי לְשַׁוְעָתִי


אֱלֹהִים אֵלִי אַתָּה / בּוֹחֵן לְבָבִי וְרַעְיוֹנָי
בַּנְתָּה לְרֵעִי מִמְּרוֹם עֶלְיוֹנָי
בְּקָרְאִי עֲנֵנִי יוֹם / בָּרוֹתִי חֲבוּיַת מַצְפּוּנָי
בְּיָדְךָ אַפְקִיד רוּחִי פָּדִיתָה אוֹתִי אֲדֹנָי


אֱלֹהִים אֵלִי אַתָּה / נִסְמַכְתִּי עָלֶיךָ עוֹדְדֵנִי
נִסְתַּרְתִּי בְצִלְּךָ הָגֵן בַּעֲדֵנִי
בְּקָרְאִי עֲנֵנִי יוֹם / נִבְהָל זְכַרְתִּיךָ זָכְרֵנִי וּפָקְדֵנִי
נִדְבוֹת פִּי רְצֵה נָא אֲדֹנָי וּמִשְׁפָּטֶיךָ לַמְּדֵנִי


שחר אבקשך:
שַׁחַר אֲבַקֶּשְׁךָ צוּרִי וּמִשְׂגַּבִּי / אֶעְרֹךְ לְפָנֶיךָ שַׁחְרִי וְגַם עַרְבִּי
לִפְנֵי גְדֻלָּתָךְ אֶעְמֹד וְאֶבָּהֵל / כִּי עֵינְךָ תִרְאֶה כָּל מַחְשְׁבוֹת לִבִּי
מַה זֶּה אֲשֶׁר יוּכַל הַלֵּב וְהַלָּשׁוֹן / לַעְשׂוֹת וּמַה כֹּחַ רוּחִי בְתוֹךְ קִרְבִּי
הִנֵּה לְךָ תִיטַב זִמְרַת אֱנוֹשׁ עַל כֵּן / אוֹדָךְ בְּעוֹד תִּהְיֶה נִשְׁמַת אֱלוֹהַּ בִּי.


שחי לאל:
שְׁחִי לָאֵל יְחִידָה הַחֲכָמָה / וְרוּצִי לַעֲבֹד אוֹתוֹ בְּאֵימָה
לְעוֹלָמֵךְ פְּנִי לֵילֵךְ וְיוֹמֵךְ / וְלָמָּה תִרְדְּפִי הֶבֶל וְלָמָּה
מְשׁוּלָה אַתְּ בְּחַיָּתֵךְ לְאֵל חַי / אֲשֶׁר נֶעְלָם כְּמוֹ אַתְּ נַעֲלָמָה
הֲלֹא אִם יוֹצְרֵךְ טָהוֹר וְנָקִי / דְּעִי כִּי כֵן טְהוֹרָה אַתְּ וְתַמָּה
חֲסִין יִשָּׂא שְׁחָקִים עַל זְרוֹעוֹ / כְּמוֹ תִשְׂאִי גְוִיָּה נֶאֱלָמָה
זְמִירוֹת קַדְּמִי נַפְשִׁי לְצוּרֵךְ / אֲשֶׁר לֹא שָׂם דְּמוּתֵךְ בָּאֲדָמָה
קְרָבַי בָּרְכוּ תָמִיד לְצוּרְכֶם / אֲשֶׁר לִשְׁמוֹ תְהַלֵּל כָּל נְשָׁמָה.


נשמת א…:
נִשְׁמַת                  א
יא וּ בַשַּׁחַק              א
                      א


נִשְׁמַת                  נ
ינ וּ בָאָרֶץ               נ
                      נ


נִשְׁמַת                 י
יי וּ בַשַּׁחַק             י
                    י


נִשְׁמַת בָאָרֶץ         שׁ
יֵשׁ וּ               שׁ
                  שׁ


נִשְׁמַת              ל
יל וּ בַשַּׁחַק          ל
                  ל


נִשְׁמַת            מ
ימ וּ בָאָרֶץ         מ
                 מ


נִשְׁמַת            הָמוֹן זָרוּחַ      כְּשֶׁלֶג קָרוּחַ
  יְהַדְּרוּ בַשַּׁחַק   הוֹפֵךְ בָּרוּחַ      נָחָשׁ בָּרוּחַ
                 הַשָּׂם עָבִים רְכוּבוֹ הַמְּהַלֵּךְ עַל כַּנְפֵי רוּחַ


נִשְׁמַת            בּוֹדְדֵי אֲרִיאֵל       נוֹדְדֵי כְשׁוֹאֵל
  יְבָרְכוּ בָאָרֶץ   בְּדָפְקָם פְּנִיאֵל      אוּלָם וָאֵל
                  בַּיְיָ יִצְדְּקוּ וְיִתְהַלְּלוּ כָּל זֶרַע יִשְׂרָאֵל


נִשְׁמַת            רְבוּעוֹת בְּמַרְאָן      קְבוּעוֹת בְּמַשָּׂאָן
  יְרַנְּנוּ בַשַּׁחַק   רָצוֹת בְּבוֹאָן       אָנֶה וָאָן
                 רֶכֶב אֱלֹהִים רִבּוֹתַיִם אַלְפֵי שִׁנְאָן


נִשְׁמַת            יְחִידִים יִנָּהוּ      מִפַּחְדְּךָ רָהוּ
  יְיַקְּרוּ בָאָרֶץ   יוֹם צָהוּ      וּמִצּוֹם לָהוּ
                  יוֹדוּ שִׁמְךָ גָּדוֹל וְנוֹרָא קָדוֹשׁ הוּא


נִשְׁמַת            הֲמֻלּוֹת תְּשׁוּאָיו      סְגֻלַּת נִשָּׂאָיו
  יְהַלְלוּ בַשַּׁחַק   הוֹגִים בְּמוֹרָאָיו       זְמִירוֹת נוֹרָאָיו
                  הַלְלוּהוּ כָּל מַלְאָכָיו הַלְלוּהוּ כָּל צְבָאָיו


נִשְׁמַת            וָתִיקֵי קְהִלָּתֶךָ      שְׂרִידֵי סְגֻלָּתֶךָ
  יוֹדוּךָ בָאָרֶץ   וּבְבֵית תְּפִלָּתֶךָ       יְחַוּוּ גְדֻלָּתֶךָ
                  וּלְשׁוֹנִי תֶּהְגֶּה צִדְקֶךָ כָּל הַיּוֹם תְּהִלָּתֶךָ


נִשְׁמַת            דִּגְלֵי פִלְאוֹ      וְשַׂרְפֵי כִסְאוֹ
  יַדְגִּילוּ בַשַּׁחַק   דִּלָּה בְדָבְאוֹ       שַׁפְרִיר מַחֲבוֹאוֹ
                 דִּבֶּר וַיִּקְרָא אָרֶץ מִמִּזְרָח שֶׁמֶשׁ עַד מְבוֹאוֹ


נִשְׁמַת            הֲמוּסִים לְשׁוֹסֵיהֶם      רְמוּסִים בְּאַפְסֵיהֶם
  יְהוֹדִיעוּ בָאָרֶץ   הַיּוֹם כְּמוּסֵיהֶם       לְעֻמַּת מַחְסֵיהֶם
                  הַיּוֹצֵר יַחַד לִבָּם הַמֵּבִין אֶל כָּל מַעֲשֵׂיהֶם


נִשְׁמַת            גְּלִילֵי אוֹרוֹ      כְּלִילֵי אוּרוֹ
  יַגְדִּילוּ בַשַּׁחַק   גְּדֻלַּת אֲדָרוֹ      חֲתֻלַּת הֲדָרוֹ
                  גִּבּוֹרֵי כֹחַ עוֹשֵׂי דְבָרוֹ לִשְׁמֹעַ בְּקוֹל דְּבָרוֹ


נִשְׁמַת            בָּרִים זומוֹ      וְלִבָּם יָשִׂימוּ
  יְבָרְכוּ בָאָרֶץ   בְּתוֹדוֹת יָנוּמוּ      בְּהוֹדוֹת יָקוּמוּ
                  בְּשִׁמְךָ יְגִילוּן כָּל הַיּוֹם וּבְצִדְקָתְךָ יָרוּמוּ


נִשְׁמַת            יְצוּקֵי גְבוֹהִים      מְצוּקֵי נְגוֹהִים
  יְיַסְּדוּ בַשַּׁחַק   יְקָרְךָ רוֹהִים       מֵאֵין לוֹהִים
                  יַחַד כּוֹכְבֵי בֹקֶר וַיָּרִיעוּ כָּל בְּנֵי אֱלֹהִים


נִשְׁמַת            רִגְמַת סְגֻלָּה      תְּסוֹבֵב בְּגִילָה
  יְרוֹמְמוּ בָאָרֶץ   רָצִים בְּחִילָה       כְּשַׂרְפֵי הֲמֻלָּה
                  רַנְּנוּ צַדִּיקִים בַּיְיָ לַיְּשָׁרִים נָאוָה תְהִלָּה


נִשְׁמַת             וְלַבּוֹת אִשִּׁים      וְגַבּוֹת תַּרְשִׁישִׁים
  יוֹקִירוּ בַשַּׁחַק   וְאֵי זֶה מְבַקְּשִׁים       וְקָדוֹשׁ מְשַׁלְּשִׁים
                  וְיוֹדוּ שָׁמַיִם פִּלְאֲךָ יְיָ אַף אֱמוּנָתְךָ בִּקְהַל קְדוֹשִׁים


נִשְׁמַת            לְהוּטֵי נְדוּדֶיךָ      לְעוּטֵי גְדוּדֶיךָ
  יְלַהֲגוּ בָאָרֶץ   לְהַפְלִיא חֲסָדֶיךָ      לְגֶזַע יְדִידֶיךָ
                  לְמִשְׁפָּטֶיךָ עָמְדוּ הַיּוֹם כִּי הַכֹּל עֲבָדֶיךָ


נִשְׁמַת            חֲרֵדִים בְּעָנְיָם      בְּאַרְצוֹת שִׁבְיָם
  יְזַמְּרוּ בָאָרֶץ   קוֹרְאִים בְּדָכְיָם       לְהַעֲבִיר מִרְיָם
                 וְאִלּוּ פִינוּ מָלֵא שִׁירָה כַּיָּם.
אלהים אלפת:
אֱלֹהִים אִלַּפְתָּ סְגֻלַּת שְׁבָטֶיךָ / אֵל צַדִּיק וְחֶסֶד מַעֲטֶךָ
צַדִּיק אַתָּה יְיָ וְיָשָׁר מִשְׁפָּטֶיךָ


אֱלֹהִים נִצַּבְתִּי נֶגְדְּךָ עוֹדְדֵנִי / נָאוֹר קוּמָה וְהָגֵן בַּעֲדֵנִי
נִדְבוֹת פִּי רְצֵה נָא יְיָ וּמִשְׁפָּטֶיךָ לַמְּדֵנִי


אֱלֹהִים יִקַּרְתָּ עַם זוּ לְהַפְאִיר עֶרְכּוֹ / יִסַּדְתָּ יוֹם זֶה לְהָאִיר חָשְׁכּוֹ
יַדְרֵךְ עֲנָוִים בַּמִּשְׁפָּט וִילַמֵּד עֲנָוִים דַּרְכּוֹ


אֱלֹהִים שָׁבֵי פְשָׁעִים בְּצִלְּךָ יָלִינוּ / לִשְׁמֹעַ סְלִיחָה אָזְנָם יָכִינוּ
מָרוֹם הַשְׁמִיעֵם הַיּוֹם אִם יִהְיוּ חֲטָאֵיכֶם כַּשָּׁנִים כַּשֶּׁלֶג יַלְבִּינוּ


אֱלֹהִים שׁוֹכֵן בְּאַפַּדְנֵי גְבוֹהַי / שְׁעֵנִי בְּקָרְאִי בְּעַד כְּמֵהַי
שָׁפְטֵנִי כְצִדְקְךָ יְיָ אֱלֹהַי


אֱלֹהִים לְשִׁמְךָ נוֹרָא וְאָיֹם / לְהוּקֶיךָ נִצְּבוּ לְבַקֵּשׁ פִּדְיוֹם
לְמִשְׁפָּטֶיךָ עָמְדוּ הַיּוֹם


אֱלֹהִים מַעַן לְשׁוֹנִי תִרְצֶה / מַגֵּן כַּחְשִׁי וְנַפְשִׁי תִפְצֶה
מִלְּפָנֶיךָ מִשְׁפָּטִי יֵצֵא


אֱלֹהִים הֲכִינוֹתָ לְמִקְלָטִי וּמִפְלָטִי / הַעֲבֵר מַעְבָּטִי וְהָבֵר מַבָּטִי
הָעִירָה וְהָקִיצָה לְמִשְׁפָּטִי


אֱלֹהִים בְּשִׁבְתְּךָ בְּכִסֵּא מְרוֹם עֶרֶץ / בְּהַעֲלוֹתְךָ יְצוּרִים בְּמֹאזְנֵי תֶרֶץ
כִּי בָא לִשְׁפֹּט הָאָרֶץ


אֱלֹהִים נְצֹר חֶסֶד לְאֹם עֲמוּסָה / נָא אַל תַּחְקֹר חַטָּאת כְּמוּסָה
נוֹדַע יְיָ מִשְׁפָּט עָשָׂה


אֱלֹהִים יָעַדְתָּ כֹּפֶר לְחַזֵּק כָּל בֶּדֶק / יִשַּׁרְתָּ מַסְלוּל לְיַשֵּׁר כָּל חֵדֶק
יָשַׁבְתָּ לְכִסֵּא שׁוֹפֵט צֶדֶק


אֱלֹהִים הַיּוֹם יְעוֹדֵד מְעוּטָיו / הַצֵּל יַצִּיל שְׁבָטָיו מִשְּׁפָטָיו
הוּא יְיָ אֱלֹהֵינוּ בְּכָל הָאָרֶץ מִשְׁפָּטָיו


אֱלֹהִים וַעֵד נֶגְדִּי חַסְדֶּךָ / וְגוֹנְנִי הַיּוֹם בְּעָמְדִי נֶגְדֶּךָ
וְאַל תָּבוֹא בְמִשְׁפָּט אֶת עַבְדֶּךָ


אֱלֹהִים דּוֹרֵשׁ לְבָבוֹת וְרַעְיוֹנִים / דְּלֵה הַיּוֹם מֵעָווֹן אֱמוּנִים
דִּין עָנִי מִשְׁפַּט אֶבְיוֹנִים


אֱלֹהִים הֲכִינוֹתָ יוֹם זֶה לְיַשֵּׁר כָּל עָקֹב / הֵן רְשַׁמְתּוֹ לְחֹק נָקוּב
הוּא נִשְׁפָּט לֵאלֹהֵי יַעֲקֹב


אֱלֹהִים גּוֹנְנִי מִתִּגְרַת שְׁפוּטֶיךָ / כַּל עֵינַי וְאַבִּיטָה נִפְלָאוֹת מִקָּשְׁטֶךָ
גָרְסָה נַפְשִׁי לְתַאֲוָה אֶל מִשְׁפָּטֶיךָ


אֱלֹהִים בָּאתִי לְסַלְסֵל חֻקֶּיךָ / בְּקָרְאִי יִפְגַּע שַׁוְעִי חִשְׁקֶךָ
בְּלָמְדִי מִשְׁפְּטֵי צִדְקֶךָ


אֱלֹהִים יָעַד יוֹם זֶה לִשְׁפֹּט מִבְרָאוֹ / יוֹם לְהַרְאוֹת לַכֹּל מִפְלָאוֹ
יֵשֵׁב כּוֹנֵן לַמִּשְׁפָּט כִּסְאוֹ


אֱלֹהִים רַחְשִׁי עֲרֹב וַעֲנֵנִי / רוֹחֵף מִפַּחְדְּךָ הִנֵּנִי
רַחֲמֶיךָ רַבִּים יְיָ כְּמִשְׁפָּטֶיךָ חַיֵּנִי


אֱלֹהִים וַיְיָ יְאַמֵּץ כָּל בֶּדֶק / וְיוֹפִיעַ לִלְקֹט שׁוֹשָׁן מֵחֵדֶק
וְהוּא יִשְׁפֹּט תֵּבֵל בְּצֶדֶק


אֱלֹהִים לִפְצוֹת שְׁאֵרִית פְּלִיטֶיךָ / לְחַלְּצֵם מֵרִשְׁפֵי לְהָטֶיךָ
לְמַעַן תִּצְדַּק בְּדָבְרֶךָ תִּזְכֶּה בְשָׁפְטֶךָ


אֱלֹהִים חֶבְיוֹן לְבָבִי אָעִירָה / חֹסֶן גְּדֻלָּתְךָ אַאֲמִירָה
חֶסֶד וּמִשְׁפָּט אָשִׁירָה


אֱלֹהִים זָכְרֵנִי מִשְׂגַּב דַּךְ נִכְלָם / זַכֵּה לְבָבִי מֵעָווֹן הַנֶּעְלָם
זָכַרְתִּי מִשְׁפָּטֶיךָ מֵעוֹלָם


אֱלֹהִים קְלֹט שִׁבְיְךָ מִקֶּרֶץ / קָמִים לְהוֹדוֹת לְךָ בְּמֶרֶץ
קוּמָה אֱלֹהִים שָׁפְטָה הָאָרֶץ


אֱלֹהִים יְנַתֵּק חַבְלֵי זָדוֹן מְקֻשָּׁרִים / קְהַל מֵישָׁרִים לָצֵאת מְאֻשָּׁרִים
וְהוּא יִשְׁפֹּט תֵּבֵל בְּצֶדֶק יָדִין לְאֻמִּים בְּמֵישָׁרִים.
שנאנים שאננים:
שִׁנְאַנִּים / שַׁאֲנַנִּים / כְּנִיצוֹצִים יִלְהָבוּ
לַהֲטֵיהֶם / מַעֲטֵיהֶם / כְּעֵין קָלָל יִצְהָבוּ
מוּל כִּסֵּא / מִתְנַשֵּׂא / בְּקוֹל רַעַשׁ יִרְהָבוּ
הֵן בְּמַחֲזֶה / זֶה אֶל זֶה / לְהַקְדִּישׁ אֵל יֶאֱהָבוּ
הָבוּ לַאדֹנָי בְּנֵי אֵלִים הָבוּ.


לְךָ חַיּוֹת / עִלִּיּוֹת / בְּתַחְתִּית כֵּס הַנִקְבָּע
וְאֶרְאֶלִים / וְחַשְׁמַלִים / אֲזוּרֵי זִיו הַנִצְבָּע
תְּהִלָּתָךְ / וְהִלָּתָךְ / יְהוֹדוּן מַחֲנוֹת אַרְבַּע
זֶה יַעֲרִיץ / וְזֶה יַמְרִיץ / לְךָ זֶמֶר וְשִׁיר יַבַּע
בְּנֵי חַיִל / יוֹם וְלַיִל / בְּמִשְׁמַרְתָּם נִצָּבוּ.


מְכוֹן מִשְׁמָר / הַנֶּאֱמָר / בְּרֹאשׁ מַחֲנוֹת הֲמוֹנֶיךָ
הֲלֹא נִמְסַר / בְּיַד הַשַּׂר / מִיכָאֵל גְּאוֹנֶךָ
בְּמֶרְכָּבוֹת / לִרְבָבוֹת / יַעֲמֹד עַל יְמִינֶךָ
וְיִקָּווּ / וְיִלָּווּ / דְּרֹשׁ אַיֵּה מְעוֹנֶךָ
וְשָׁם סָגוֹד / לְמוּל פַּרְגּוֹד / לְךָ יִסְגְּדוּ וְיִקְרָבוּ.


הֲמוֹן מַחֲנֵה / הַמִּשְׁנֶה / עַל יֶרֶךְ שְׂמֹאל נִזְקָף
וְעַל צְבָאוֹ / וּנְשִׂיאוֹ / גַּבְרִיאֵל הַנִּשְׁקָף
בִִּשְׂרָפִים / לַאֲלָפִים / וְחֵיל כָּבֵד מְאֹד נִתְקָף
זֶה אֵיפֹה / וְאֵלֶּה פֹה / וְכִסֵּא קָדְשְׁךָ מֻקָּף
גְּזוּרֵי אֵשׁ / אֱזוּרֵי אֵשׁ / וְסוּסֵי אֵשׁ יִרְכָּבוּ.


קוֹל יְצַפְצֵף / וְשִׁיר יְרַצֵּף / צְבָא מַחֲנֵה שְׁלִישִׁיָּה
וְנוּרִיאֵל / שַׂר הָאֵל / עוֹמֵד בָּם לְתַלְפִּיָּה
לְשַׁאֲטָתָם / וְשַׁעֲטָתָם / יְרוֹפֵף חוּג הָעֲלִיָּה
בְּקוֹל אַיֵּה / מְקוֹם אֶהְיֶה / יוֹצֵר רוּם וְתַחְתִּיָּה
רְאוֹת נֶאְדָּר / הַנֶּהְדָּר / כָּל הַיּוֹם יִתְאָבוּ.


טְכוּסֵי הוֹד / לְךָ שָׂהוֹד / בָּרְבִיעִית יָעִידוּ
וְאִמְרָתְךָ / וְזִמְרָתְךָ / עִם רְפָאֵל יַגִּידוּ
וְצִיץ מָעֹז / וְכֶתֶר עֹז / לְךָ יִקְשְׁרוּ וְיַעֲנִידוּ
וְאַרְבַּעְתָּם / שִׁיר וּמִכְתָּם / יַתְמִידוּ וְיַצְמִידוּ
חִבַּרְתָּם / וְגֵבַּרְתָּם / לְבַל יִיגְעוּ וְיִדְאָבוּ


נִיצוֹצִים / נִקְבָּצִים / לְךָ יַחַד יְרַנֵּנוּ
בְּאֵימָתְךָ / וְיִרְאָתְךָ / רַגְלֵיהֶם יְכוֹנֵנוּ
בְּעַד עֲמוּסִים / הַחֲמוּסִים / לְעֻמָּתְךָ יְחַנֵּנוּ
בְּקוֹל חָזָק / כְּמוֹ בָזָק / קְדֻשָּׁתְךָ יְשַׁנֵּנוּ
יְקַדֵּשׁוּ / יְשַׁלֵּשׁוּ / וּכְבוֹד אֵל יְדוֹבֵבוּ.
אז באין זרותי מעל:
אָז בְּאֵין זְרוּתֵי מַעַל / אַף בְּאֶפֶס כָּל פֹּעַל
אַצְתָּ וַתַּעַל / אֲרוּכָה גַם תַּעַל
אַף קָרָאתָ מִמַּעַל / אֹמֶר לְשָׁבֵי מַעַל / אָנֹכִי אָנֹכִי הוּא


נָזוֹרוּ מִנְּתִיבֶיךָ / נָסוֹגוּ שִׁבְעַת סָרָבֶיךָ
נָאוֹר כְּשׁוּב שׁוֹבָבֶיךָ / נִצְלוּ מֵעֹז לְהָבֶיךָ
נַקֵּה כְּמוֹ כֵן שָׁבֶיךָ / נַהֵר מִשְׁפַּט אוֹהֲבֶיךָ / כִּי הַמִּשְׁפָּט לֵאלֹהִים הוּא


יְצִיר כַּף עֵת שָׁגָה / יִסַּרְתּוֹ בְּקוֹל שְׁאָגָה
יָצָא מִסּוּגָה / יַעַן הֶעֱמִיק מְשׁוּגָה
יוֹם שָׁב מִפּוּגָה / יָהּ חִלַּצְתּוֹ מִתּוּגָה / כִּי בֶן מָוֶת הוּא


שַׁי נִמְאָס כְּהוּשַׁב / שְׁאוֹן זַעְפּוֹ נָשַׁב
שְׁרִירוּת לֵב חָשַׁב / שִׁכֵּל אָח כְּנִקְשָׁב
שָׁפַךְ שִׂיחַ וְשָׁב / שִׁוַּע לְךָ בְּמוֹשָׁב / כִּי אָמַר פֶּן יָמוּת גַּם הוּא


לִי בְּכוֹר הַנִּכְסָף / לִשְׁנֵי כְתָרִים אָסַף
לְעֵת שָׁקַד עַל סַף / [ל סַף]
לַהַג תְּשׁוּבָה יָסַף / לַאֲשֶׁר יָצוּעַ חָשַׂף / וְאִם עַל הַמִּשְׁכָּב הוּא


מָעַד אֲשׁוּר חַכְלִיל / מוּל הוֹמִיָּה כְּחָלִיל
מִ[שֶּׁבְּחַ]רְתּוֹּ נָגִיד [וּפָ]לִיל / מוּכָן לְנֵזֶר וְכָלִיל
מוּמוֹ מְזֻקָּק בַּעֲלִיל / מֵאָז יְהוּדָה יְהוֹדֶה לִיל / כִּי פָרוּעַ הוּא


הֵן סָח לְפֶסֶל וּמַזָּל / העליו רָבִיב לְנֶאֱזָל
הָלַם אִישׁ וְגָזַל / הַדְרַת פְּרִי וְזַלְזַל
הָעֵת אַט אָזַל / הוֹד כִּסְאוֹ לֹא הוּזַל / מֶלֶךְ יִשְׂרָאֵל הוּא


בּוֹגֵד פָּרַח וְגַם צָץ / בִּמְאֹד זָר וְהִתְלוֹצָץ
בְּכֵן נִזְרוֹ קֻצַּץ / בְּיַד רוֹעֲדִים רֻצַּץ
בְּעֵת נִכְנַע לְחָצָץ / בְּצִיץ מַמְלַכְתּוֹ נוֹצַץ / וַיֹּאמֶר דְּבַר יְיָ הוּא


נִכְרַת מֵאָז בְּמַזְמֶרֶת / נוֹף כִּנִּיתוֹ צַמֶּרֶת
נִתַּן בְּשׁוּחָה נִכְמֶרֶת / נאם רח משה בְּמִשְׁמֶרֶת
נִפְקַד לִצְפִירָה נִגְמֶרֶת / נוֹעַד לְמִשְׂרָה נֶאֱמֶרֶת / אֶת הַנָּשִׂיא נָשִׂיא הוּא


גְּעוּלִים מֵאָז כְּשָׁבוּ / גְּנֹן כְּמוֹ כֵן עַם הוּשָׁבוּ
גְּאַל אֲסִירִים בְּבוֹר נוֹשָׁבוּ / גּוֹעִים לְךָ כַּצֹּאן נֶחְשָׁבוּ
גַּם בַּצּוֹם לְפָנֶיךָ יָשָׁבוּ / [גּ שָׁבוּ] / כִּי חֹק לְיִשְׂרָאֵל הוּא


בְּטִיט יָוֵן צָנַחְנוּ / בְּכֵן נֶאֱלַחְנוּ וְנֶאֱנַחְנוּ
בַּשָּׁוְא עָמַלְנוּ וְלֹא נַחְנוּ / בַּאֲשֶׁר לֹא הוּנַחְנוּ
בְּרִיתְךָ אִם זָנַחְנוּ / בִּין כִּי עָפָר אֲנָחְנוּ / כִּי בַמֶּה נְֶחְשָׁב הוּא


יְדִידִים צִדְקָם יִזָּרַע / יָשְׁרְךָ עֲלֵיהֶם יִשְׂתָּרַע
יוֹם לְבָבָם יִקָּרַע / יֹקֶשׁ עֲווֹנָם יִגָּרַע
יָהּ יְגַל וְיִפְרַע / יֵצֶר לֵב הָאָדָם רַע / כִּי מִתְאַנֶּה הוּא


רְאֵה וְהַבֵּט לַחַץ / רְפָא שֶׁבֶר וּמַחַץ
רֹאשׁ מְסִבַּי תַּחַץ / רָם עָלַי כְּשַׁחַץ
רְעַץ כְּאֵבִי בְנַחַץ / רְחַץ לְבָבִי רַחַץ / וְסָלַחְתָּ לַעֲווֹנִי כִּי רַב הוּא


וּכְמוֹ הִצְלִיל תַּנִּין / וְנִעֵר סִלּוֹן וּצְנִין
וְכֵן יַצִּיל אָדֹם מִפְּנִין / וְיִמְחֶה כָעָב וְיַעֲנִין
וְלִבּוֹת קוֹוָיו יַרְנִין / וְרִחַם עַל אָב וְנִין / כִּי חַנּוּן וְרַחוּם הוּא


לְעַם לְךָ יִכְרַע וְיִקְרֹס / לְחָצָץ שִׁנָּיו יִגְרֹס
לְמַיִם טְהוֹרִים תִּפְרֹשׂ / לִזְרֹק עֲלֵיהֶם וְלָרֹס
לְהוֹדוֹת בְּחָלִיל וְקַתְרוֹס / לְךָ כְּמֵאָז בְּפַתְרוֹס / עֶזְרַת אֲבוֹתֵינוּ אַתָּה הוּא.


מי כמכה:
מִי כָמוֹכָה וְאֵין כָּמוֹךָ
מִי דוֹמֶה לְךָ וְאֵין דּוֹמֶה לָּךְ


מִי כָמוֹכָה שׁוֹכֵן עַד לֹא רֵאשִׁית / וּמִי דוֹמֶה לָּךְ
שְׁבִילוֹ וְדַרְכּוֹ בַּיָּם הֵשִׁית / יְיָ אֱלֹהֵינוּ יְיָ אֶחָד


מִי כָמוֹכָה לְפָנֶיךָ יַעֲרֹךְ וְיוֹעִיד / וּמִי דוֹמֶה לָּךְ
לְשִׁמְךָ הַכֹּל יוֹדֶה וְיָעִיד / יְיָ אֱלֹהֵינוּ יְיָ אֶחָד


מִי כָמוֹכָה מָרוֹם לֹא רָאֲתָה עַיִן / וּמִי דוֹמֶה לָךְ
מוֹצִיא כָל יֵשׁ מֵאַיִן / יְיָ אֱלֹהֵינוּ יְיָ אֶחָד


מִי כָמוֹכָה הַנּוֹטֶה כַדֹּק שָׁמַיִם / וּמִי דוֹמֶה לָּךְ
הָרוֹקֵעַ הָאָרֶץ עַל הַמַּיִם / וּמִי כְּעַמְּךָ יִשְׂרָאֵל גּוֹי אֶחָד


אָז בְּרֵאשִׁית קִנְיָן / אֵל הִפְלִיא עִנְיָן
יָסַד רֹאשׁ וּמִנְיָן / וְעָשָׂה אֶת הָאֶחָד


בִּהְיוֹת הַכֹּל בָּנוּי / נוֹדַע כִּי הוּא קָנוּי
גַּם לְכָל דָּבָר מָנוּי / הֲלֹא אָב אֶחָד


גָּלַם שַׁפְרִיר נִבְצָר / וְאַרְבַּע חַיּוֹת עָצַר
וּבְהוֹד עֻזּוֹ יָצַר / אַרְבָּעָה פָנִים לְאֶחָד


דִּפֵּן אֶבֶן אֲרָקָיו / וְנָטָה עָלֶיהָ קָו
וַיֵּט גַּלְגַּלֵּי שְׁחָקָיו / וַיְהִי הַמִּשְׁכָּן אֶחָד


הֲלִיכוֹת אֲפֵלָה פוֹצֵץ / וַיִּהְיֶה אוֹר נוֹצֵץ
סִבֵּב עֲלֵי חוּג מְרוֹצֵץ / וַיְהִי עֶרֶב וַיְהִי בֹקֶר יוֹם אֶחָד


וַיְצַו נֵבֶךְ לְהַשְׁקִיעַ / וַיְתַו תּוֹכוֹ רָקִיעַ
וְלִשְׁנֵי גַלִּים הִבְקִיעַ / אֶת הַיָּם הָאֶחָד


זָמַם בִּמְלֹאת יוֹמַיִם / וְנָאַם יִקָּווּ הַמָּיִם
מִתַּחַת הַשָּׁמַיִם / אֶל מָקוֹם אֶחָד


חֲנִיטֵי דְשָׁאִים הִפְרִיץ / וּמְאוֹרֵי אוֹר הֵרִיץ
וּמִינֵי חַיּוֹת הִשְׁרִיץ / זְאֵב וְטָלֶה יִרְעוּ כְאֶחָד


טָהוֹר יְצוּרָיו קָדַם / וְאָמַר נַעֲשֶׂה אָדָם
לִהְיוֹת מוֹשֵׁל בְּסוֹדָם / וַהֲקִימוֹתִי עֲלֵיהֶם רוֹעֶה אֶחָד


יָצַק עָפָר וְסָפַח / וְעֶשֶׁת מְרֻקָּם טָפַח
וְנֶפֶשׁ בְּאַפָּיו נָפַח / וַיְהִי אִישׁ אֶחָד


כְּבוּדָה הֵשִׁיב לְצִדּוֹ / לִהְיוֹת עֵזֶר כְּנֶגְדּוֹ
לֹא טוֹב הֱיוֹתוֹ לְבַדּוֹ / טוֹבִים הַשְּׁנַיִם מִן הָאֶחָד


לְטִירָה יְקָרָה שִׁבֵּץ / וְתַרְשִׁישׁ וְשֹׁהַם רִבֵּץ
וְאוֹתָם לְתוֹכָהּ קִבֵּץ / וְהָיוּ לְבָשָׂר אֶחָד


מָרוֹם הִזְהִיר מִשְׁמַעַת / יָדְךָ בְכָל עֵץ נוֹגַעַת
אַךְ מֵעֵץ הַדַּעַת / תִּהְיוּ לְעֵבֶר אָחָד


נִפְתָּה הֲפַכְפַּךְ וָזָר / וַיֵּצֵא לָמוּת וְנִפְזַר
עָלָיו הָאֵל גָּזַר / שְׁתֵּי אֵלֶּה רֶגַע בְּיוֹם אֶחָד


סִנְסֵן שְׁנַיִם סְפִיחִים / בּוֹקֵר וְעוֹבֵד שִׂיחִים
קִדְּמוּ תְשׁוּרַת מֵחִים / וְדִבֶּר חַד אֶת אַחַד


עָרְכוּ שָׁמֵן וְרָזֶה / זֶה נִכְבָּד וְזֶה נִבְזֶה
וַיָּקָם זֶה עַל זֶה / וַיַּכּוֹ הָאֶחָד אֶת הָאֶחָד


פִּלֵּל לְצוּרוֹ נִכְנָע / אַל נָא חַסְדְּךָ תִמְנַע
וְהָיִיתִי נָד וָנָע / עַתָּה אֶסָּפֶה יוֹם אֶחָד


צוּרִי עֲווֹנִי עוֹדֵף / וְהִנֵּה אוֹתִי הוֹדֵף
אַחֲרֵי מִי אַתָּה רוֹדֵף / אַחֲרֵי פַרְעוֹשׁ אֶחָד


קֻבַּל בְּנַחַת וְשׁוּבָה / בְּשׁוּבוֹ לְהוֹדוֹת מְשׁוּבָה
עַל כֵּן יְצַוּוּ תְשׁוּבָה / הַנְּבִיאִים פֶּה אֶחָד


רַבָּה רָעַת מְתֵי גַעַל / וְהוּחַל לִקְרֹא בְּשֵׁם בַּעַל
כִּחֲשׁוּ לָאֵל מִמָּעַל / וַיֹּאמְרוּ גֶּשׁ הָלְאָה וַיֹּאמְרוּ הָאֶחָד


שָׁקַף אֵל טוֹב וְסַלָּח / עַל דּוֹר אֲשֶׁר לֹא יִצְלַח
כֻּלּוֹ סָג יַחְדָּו נֶאֱלָח / אֵין עוֹשֵׂה טוֹב אֵין גַּם אֶחָד


תַּקִּיף הִכְחִיד סוֹדָם / וְנָהָר יוּצַק יְסוֹדָם
כִּי מִקְרֶה בְנֵי הָאָדָם / וּמִקְרֶה הַבְּהֵמָה וּמִקְרֶה אֶחָד


אָזְנוֹ פָקַח וַיְגַל / טֶרֶם יְסוֹבֵב גַּלְגַּל
וַיְצַו מְפַלֵּס מַעְגָּל / קַח לְךָ עֵץ אֶחָד


אִנָּה לְיָדוֹ עֲצֵי גֹפֶר / וְהָיָה הַכֹּפֶר כֹּפֶר
סְגוּרִים נִצְּלוּ כְעֹפֶר / אִישׁ אֶחָד אִישׁ אֶחָד


נִקְבְּצוּ אַנְשֵׁי בִקְעָה / וְנוֹעֲדוּ אַנְשֵׁי רִשְׁעָה
יָזְמוּ לְפַסֵּג גִּבְעָה / וְשָׂמוּ לָהֶם רֹאשׁ אֶחָד


יָזְמוּ מְזִמָּה לְהָעִיר / הָבָה נִבְנֶה לָּנוּ עִיר
וְנִבְצַר גָּדוֹל וְצָעִיר / וַיֹּאמֶר יְיָ הֵן עַם אֶחָד


שׁוֹאַת מִגְדָּל חָפַץ / וּשְׂפַת עַלִּיזִים קָפַץ
וְאוֹתָם מִשָּׁם נָפַץ / וְלֹא נוֹתַר מֵהֶם אֶחָד


לְעֶשְׂרִים דּוֹר פָּרַח / צִיץ הַנִּקְרָא אֶזְרָח
יָצָא כַּשֶּׁמֶשׁ וַיִּזְרָח / וְהוּא אִישׁ אֶחָד


מַסֵּכַת אֱלִילִים פָּרַץ / וּמֵאֵשׁ זָרִים לֹא עָרַץ
נָטָה אַחֲרֶיךָ רָץ / לֵב אֶחָד וְדֶרֶךְ אֶחָד


הִצַּלְתּוֹ בְשִׁבְעָה דְרָכִים / וְהוֹכַחְתָּ עָלָיו מְלָכִים
חֲשַׂכְתּוֹ מֵהֲלֹךְ חֲשֵׁכִים / אֶת פְּנֵי פַחַת אֶחָד


הָעֵת אֵיתָן סָקַר / כִּי הוּא עֲרִירִי עָקָר
דָּרַשׁ הָאֵל וְחָקַר / חֲלוֹם בְּלַיְלָה אֶחָד


קָרָא שׁוֹשָׁן בְּתוֹךְ שַׁיִת / הִנְנִי נִשָּׁל כַּזַּּיִת
וְהָיָה מָחָר בֶּן בַּיִת / כֹּהֵן לְבֵית אִישׁ אֶחָד


טָעַם שָׂא זְרוֹעֶךָ / וּסְפֹר כּוֹכְבֵי יִשְׁעֶךָ
כֹּה יִהְיֶה זַרְעֶךָ / וְעָשִׂיתִי אוֹתָם לְגוֹי אֶחָד


נָדִיב מוֹפֵת דָּרַשׁ / בַּמָּה אֵדַע כִּי אִירַשׁ
כַּאֲשֶׁר צוּר אָרַשׁ / נָתַתִּי לְךָ שְׁכֶם אַחַד


בֹּאַר בֶּן סוֹד לוֹעֵז / בְּעֶגְלָה וְאַיִל וָעֵז
וְתוֹר וְגוֹזָל הָעֵז / וְקָרֵב אוֹתָם אֶחָד אֶל אֶחָד


רָזַם לוֹ בְּמַבָּע / סוֹד מַלְכֻיּוֹת אַרְבַּע
וַיָּקָם אֲשֶׁר נִשְׁבַּע / לֹא נָפַל דָּבָר אֶחָד


בְּשֵׂיבוֹ צָהַר צָהוֹר / וַיּוֹלֶד זַךְ וְטָהוֹר
שָׁמְרוּ כַּבֵּן כַּהוֹר / תּוֹרָה אַחַת וּמִשְׁפָּט אֶחָד


יָזַם חוֹקֵר רָזֶה / לְהַרְאוֹת לְכָל צַר בּוֹזֶה
אֵי זֶה יִכְשַׁר הֲזֶה אוֹ זֶה / וְאִם שְׁנֵיהֶם כְּאֶחָד


יָהּ בְּחָנוֹ עֲשִׂירִיָּה / כְּגֶפֶן עֲנֵפָה פּוֹרִיָּה
לֶךְ לְךָ אֶל אֶרֶץ הַמּוֹרִיָּה / וֶאֱחֹז לְךָ אֶחָד


הִקְדִּים מִבְחַר בָּדָיו / וְעָמַס עֵצִים בְּבַדָּיו
וַיֵּלְכוּ שְׁנֵיהֶם יַחְדָּו / לְפָנֶיךָ בְּדֶרֶךְ אֶחָד


וַיַּעַן בֵּן מִשְׁתָּאֶה / אָבִי הַזֶּבַח אַיֵּה
הֱשִׁיבוֹ אֱלֹהִים יִרְאֶה / אֶת הַכֶּבֶשׂ הָאֶחָד


דִּמְעַת אָב תְּפַכֶּה / וְהַבֵּן מָוֶת יְחַכֶּה
זֶה יֵילִיל וְזֶה יִבְכֶּה / לִפְאַת הָאֶחָד


הָהּ לְשֹׁד אָבִי וּפַחְדּוֹ / כִּי אֶפֹּל חָלָל לְצִדּוֹ
וְנוֹתַר הוּא לְבַדּוֹ / וְאִילוֹ הָאֶחָד


אָבִי אַל נָא תִבְכֶּה / וְקַוֵּה לַיְיָ וְחַכֵּה
כִּי לְשָׂכָר טוֹב תִּזְכֶּה / לַכֹּל מִקְרֶה אֶחָד


בְּמוֹתִי נַחֵם אִמִּי / כִּי אֵאָסֵף אֶל עַמִּי
וּמָחָר אַתֶּם עִמִּי / הַכֹּל הוֹלֵךְ אֶל מָקוֹם אֶחָד


נָעוּ וְזָעוּ צְבָא עֶרֶץ / בְּשׁוּרָם כִּי בָא הַקֶּרֶץ
וְכִמְעַט תִּפֹּל עַל הָאָרֶץ / קוֹמַת הַכְּרוּב הָאֶחָד


גָּעֲשׁוּ לִפְנֵי אָיֹם / חַנּוּן הָפֵק פִּדְיוֹם
וְלֹא יִשָּׁחֵט כַּיּוֹם / טְלֵה חָלָב אֶחָד


בָּכוּ בִרְאוֹת הַתַּעַר / נִלְקַח לִשְׁחֹט הַנַּעַר
עַד קָרְאוּ פִּתְחוּ הַשַּׁעַר / שִׁלְחוּ מִכֶּם אֶחָד


יָדִיד בְּקַחְתּוֹ הַזַּיִן / נָם עֶזְרִי מֵאַיִן
וַיַּרְא בְּשֵׂאת לְךָ עַיִן / וְהִנֵּה אוֹפַן אֶחָד


רָחַשׁ אֱסֹף יָדֶיךָ / מֵאֵת בִּנְךָ יְחִידֶךָ
כִּי כְבָר נוֹדַע סוֹדֶךָ / וַיִּמָּלֵט בֵּן אֶחָד


וּבְעֵת רִדְתּוֹ מֵעֵרֶךְ / נָשָׂא עֵינָיו שְׁפַל בֶּרֶךְ
וַיַּרְא בִּסְבַךְ הַדֶּרֶךְ / וְהִנֵּה אַיִל אֶחָד


לָהַג בְּתִתּוֹ פִדְיוֹם / וַיִּצְעַק לְנוֹרָא וְאָיֹם
לְזַרְעִי זְכֹר זֶה הַיּוֹם / וְהָיָה יוֹם אֶחָד


מַעְיַן חָכְמָה נִסְתַּם / עַד כִּי נוֹלַד אִישׁ תָּם
בְּכִסֵּא כָבוֹד נֶחְתַּם / וַיְכוּנֶנּוּ בָּרֶחֶם אֶחָד


אָזַן הוֹלֵךְ וָשָׁב / וּלְחוּט מְשֻׁלָּשׁ נֶחְשַׁב
בְּאֹהֶל תְּבוּנָה יָשַׁב / לְחַבֵּר אֶת הָאֹהֶל לִהְיוֹת אֶחָד


לְבַדּוֹ לָגוּר נִמְסַר / וּבְעֹז וְשָׁלוֹם בֻּשַּׂר
נִכְתַּר בִּשְׁנֵים עָשָׂר / נָשִׂיא אֶחָד נָשִׂיא אֶחָד


קָרְבוּ יָמִים וְלֵילוֹת / גַּם נִתְכְּנוּ הָעֲלִילוֹת
הִפְלִיא שַׁדַּי פְּלִילוֹת / וַיֵּצֵא הָאֶחָד


יוֹסֵף לְפַתְרוֹס הוּרַד / וּמֵחֵיק אָבִיו נִפְרַד
זָעַק עָלָיו וְחָרַד / נִגְדַּע הַיּוֹם שֵׁבֶט אֶחָד


חָבוּשׁ בְּמַסְגֵּר אֻסַּר / עַד עֵת לְמֶלֶךְ הוּשַׂר
שָׂמוֹ לְבֵית טִפְסָר / מֶלֶךְ עֲלֵיהֶם וְרוֹעֶה אֶחָד


זֻלְזַל כְּצִפּוֹר מִקֵּן / זֶרַע מְאַשֵּׁר מְתַקֵּן
יַחְדָּו נַעַר וְזָקֵן / בְּנֵי אִישׁ אֶחָד


קִנְּנָה בְחָנֵס צִפּוֹר / וְרָבְתָה עַד אֵין לִסְפֹּר
יָשְׁבָה שְׁלֵוָה מֵחֲפֹר / כִּימֵי מֶלֶךְ אֶחָד


וַיְהִי כְּנֶאֱסַף יוֹסֵף / חָשַׂף זְרוֹעוֹ חוֹשֵׂף
וַיֹּאמֶר רַב שׁוֹסֵף / יֶשְׁנוֹ עַם אֶחָד


וְהִנּוֹ עָצוּם וָרָב / וְהָיָה בִּהְיוֹת הַקְּרָב
וְנוֹסַף עַל צַר וְאָרַב / אֶל הָעִיר כְּאִישׁ אֶחָד


יְחִידִים עִנּוּ בְמַס / וּבְטִיט וּבְחֹמֶר לְמִרְמָס
וַיִּזְעֲקוּ שֹׁד וְחָמָס / טַף וְנָשִׁים בְּיוֹם אֶחָד


אָתָה צְפִירַת שִׁיחוֹר / וְהַקּוֹץ יִסּוֹב לְאָחוֹר
שָׁלַח יָדוֹ מִן הַחוֹר / וַיְמַלֵּא אֶת יַד אֶחָד


מֵעֵץ שְׁלִישִׁי הַנָּעִים / צִמַּח שְׁלֹשָׁה נְטִיעִים
כְּמַרְאֵה שְׁלֹשָׁה גְבִיעִים / מְשֻׁקָּדִים בְּקָנֶה אֶחָד


צוֹפֶה בְּלֶכְתּוֹ בַדֶּרֶךְ / פָּגַע מֵצִיץ מֵחֶרֶךְ
שְׁלָחוֹ לְהוֹצִיא מִפֶּרֶךְ / בֵּית אָב אֶחָד


לֶךְ נָא אֶל אִישׁ חֶרְמִי / וְדַבֵּר שְׁלַח עַמִּי
וַעֲשֵׂה אוֹתוֹת בִּשְׁמִי / וּלְקַח עֵץ אֶחָד


בָּא וַיִּקְרָא בְּמֶרֶץ / שְׁלַח עַמִּי מֵאֶרֶץ
בִּדְבַר אֶחָד בְּרוּם עֶרֶץ / וַיֹּאמֶר מִי אֶחָד


בְּדָרְשׁוֹ מוֹפֵת לְהַזְמִין / הִשְׁלִיךְ מַטֶּה בַיָּמִין
וַיֹּאמֶר לֹא אַאֲמִין / עַל פִּי עֵד אֶחָד


כַּשָּׁפִים עָשׂוּ בַלָּט / וּמַטֵּה אַהֲרֹן שָׁלַט
מַטּוֹת בַּדִּים חָלַט / וְהָיוּ לְעֵץ אֶחָד


מַרְגִּישׁ עָצְמוֹ יִשְׂטֹם / אָזְנוֹ אָטוֹם יֶאֱטֹם
דִּבֵּר גַּם זֶה חַרְטֹם / וְאִם יִתְקְפוֹ הָאֶחָד


כָּפַשׁ הַיְּאוֹר וְהִכּוֹ / וְלֹא שָׁת לִבּוֹ עַד כֹּה
הוֹסִיף אֹמֶץ בְּדַרְכּוֹ / הָלַךְ בְּדֶרֶךְ אֶחָד


לֹהֲקוּ צְפַרְדְּעִים בִּפְנִים / בְּבָתֵי פַחִים וְצִנִּים
וַיַּךְ בָּהֶם כִּנִּים / שְׁנֵי הָעֹמֶר לְאֶחָד


הֵבִיא עֲלֵיהֶם עָרוֹב / אָרַב לְנַפְשָׁם אָרוֹב
וְדֶבֶר מֵמִית לָרֹב / וּמִמִּקְנֵה בְנֵי יִשְׂרָאֵל לֹא מֵת אֶחָד


מֵרְחָם בִּשְׁחִין וְגָרָד / וְהִמְטִיר עֲלֵיהֶם בָּרָד
וְאַרְבֶּה בְּאַרְצָם יָרַד / לֹא נִשְׁאַר אַרְבֶּה אֶחָד


יָעַץ חוֹמֵד לָצוֹן / בְּהַחֲשִׁיךְ נְוֵה קִיצוֹן
יֻצַּג בָּקָר וְצֹאן / וְאַתֶּם תְּלֻקְּטוּ לְאַחַד אֶחָד


חוֹקֵק מַעֲנוֹ הִפְאִיר / בְּשָׁמְעוֹ סִלּוֹן מַמְאִיר
בְּמִצְרַיִם לֹא אַשְׁאִיר / פַּר בֶּן בָּקָר אֶחָד


לָהַג תַּנִּין וְנִסְכַּל / דַּע כִּי חֶרֶב תְּאֻכַּל
לֵךְ מֵעָלַי לָמָה אֶשְׁכַּל / גַּם שְׁנֵיכֶם יוֹם אֶחָד


יָדִיד עָנָה עַכְשׁוּב / כֵּן לֹא אוֹסִיף לָשׁוּב
אַךְ יֵשׁ לְמוֹעֵד חָשׁוּב / עוֹד נֶגַע אֶחָד


מָחָר אֶגֹּף יְלָדֶיךָ / וְהִשְׁתַּחֲווּ לִי עֲבָדֶיךָ
צֵא אַתָּה וְכָל גְּדוּדֶיךָ / לְעָבְדוֹ שְׁכֶם אֶחָד


לְכוּדִים נִזְכְּרוּ זָכוֹר / וְלוּדִים נֶעְכְּרוּ עָכוֹר
וַיַּהֲרֹג בָּהֶם כָּל בְּכוֹר / לֹא נִשְׁאַר אֶחָד


יוֹם גָּדְלָה הַצְּוָחָה / אָז הָיְתָה הָרְוָחָה
וַיֵּצְאוּ מֵאֲנָחָה לְשִׂמְחָה / כָּל הַַקָּהָל כְּאֶחָד


הֲמוֹנִים כְּחָנוּ בְחִירוֹת / חֻדְּשׁוּ צָרוֹת אֲחֵרוֹת
חָפְרוּ חֲנֵסִים בְּאֵרוֹת / וַתִּקָּהֵל הָעֵדָה כְּאִישׁ אֶחָד


וַיַּעֲנוּ חֲפֵצֵי אֵידֵנוּ / מַה זֹּאת עָשְׂתָה יָדֵנוּ
כִּי שָׁלַחְנוּ מֵעָבְדֵנוּ / אֶת הָעָם הַזֶּה כְּאִישׁ אֶחָד


הַוּוֹת יָעַץ וְחָרַשׁ / וְלָקַח גַּלְגַּל וּפָרַשׁ
לִרְדֹּף עָנִי וָרָשׁ / וַיֵּצְאוּ כְּאִישׁ אֶחָד


יְדִידִים סָחֲרוּ סָחוֹר / וַיִּפְנוּ הָעָם אָחוֹר
וְהִנֵּה מַרְכְּבוֹת שִׁיחוֹר / עוֹלוֹת בְּקָנֶה אֶחָד


וַיְהִי כִּרְאוֹת רִכְבָּם / חָרְדוּ וַיֵּצֵא לִבָּם
הַיָּם בְּקִרְבָּם וְהַצַּר לְגַבָּם / מִזֶּה אֶחָד וּמִזֶּה אֶחָד


מְחוֹקֵק צָעַק וְצָרַח / כִּי הַצַּר הֵצִיץ וְזָרַח
הֱשִׁיבוֹ הַךְ יָם וּרְקַע / וּנְטֵה מַטְּךָ וּתְקַע


כָּפַף יְהוּדָה וְנִכְנַס / וְאֵזוֹר חֵילוֹ שִׁנַּס
הַיָּם רָאָה גַּם נָס / מִפְּנֵי גַעֲרַת אֶחָד


פָּשׁוּ אוֹפַן וְגַלְּגַּל / לִרְדֹּף סְלוּלֵי מַעְגָּל
וַיְכַס עֲלֵיהֶם הַגַּל / לֹא נִשְׁאַר מֵהֶם עַד אֶחָד


רוֹאֶה חֲנֵסִים וְגִוְיָם / מֵתִים עַל שְׂפַת הַיָּם
יֹאמַר אֵיפֹה אַיָּם / כִּפָּה וְאַגְמוֹן בְּיוֹם אֶחָד


יָעֲצוּ לְהַשְׁלִיךְ בְּמַיִם / נִשְׁלְחוּ בְּמֵימֵי תְהוֹמַיִם
שְׁפָטָם שׁוֹכֵן שָׁמַיִם / מִדָּה אַחַת וְקֶצֶב אֶחָד


מְצוּלוֹת יְדִידִים הִדְרִיכוּ / וְנַעֲלָם עַל צַר הִשְׁלִיכוּ
רוֹמְמוּ לָאֵל וְהִמְלִיכוּ / יְיָ אֶחָד וּשְׁמוֹ אֶחָד.


וארץ אשפיל:
וָאָרֶץ אַשְׁפִּיל וְאַפִּיל תְּחִנָּתִי
אֶקֹּד וְאֶשְׁקֹד בְּזִמְרַת רִנָּתִי
אָעִירָה שַׁחַר וְאֶזְכְּרָה נְגִינָתִי / אוֹדְךָ אֲדֹנָי אֱלֹהַי


אֱלֹהַי בְּקָרְאִי סְעִפַּי נִשְׁפָּלוּ
בְּזָכְרִי אֲשָׁמַי יְגוֹנַי נִכְפָּלוּ
בְּנָשְׂאִי יָדַי פָּנַי נָפָלוּ / בֹּשְׁתִּי וְנִכְלַמְתִּי לְהָרִים אֱלֹהַי


אֱלֹהַי גָדַלְתָּ בְּשַׁפְרִיר זְבוּלֶךָ
גּוּשׁ עָפָר הֲיַעֲרֹךְ אֵלֶיךָ
גָמְלֵנִי חֶסֶד בְּבִטְחִי עָלֶיךָ / גַּם זֹאת זָכְרָה לִי אֱלֹהַי


אֱלֹהַי דְּרַשְׁתִּיךָ יָרֵא וְזָוֵעַ
דַּל אַל תִּבְזֶה בְּעָמְדוֹ מְשַׁוֵּעַ
דַּלּוּ עֵינַי כְּעָנִי וְגוֹוֵעַ / הַבִּיטָה עֲנֵנִי יְיָ אֱלֹהַי


אֱלֹהַי הַיּוֹם פָּנֶיךָ שִׁחַרְתִּי
הֲרִיצוֹתִי פַעַם וְלֹא אֵחַרְתִּי
הֱיוֹתִי חוֹסֶה בְצִלְּךָ בָּחַרְתִּי / הִסְתּוֹפֵף בְּבֵית אֱלֹהַי


אֱלֹהַי וְאַל תַּחֲקֹר אוֹתִי וְאַל תְּנַסֶּה
וּבְמֵי דְמָעַי פְּשָׁעַי הַמְסֵה
וּלְקוֹל שַׁוְעִי הַקְשִׁיבָה וַעֲשֵׂה / וְאַל תְּאַחַר לְמַעַנְךָ אֱלֹהַי


אֱלֹהַי זֻלְעַפְתִּי עֵת כִּי דְרַשְׁתִּיךָ
זַעְתִּי וְנַעְתִּי עֵת כִּי שְׁחַרְתִּיךָ
זָחַלְתִּי וְחַלְתִּי יוֹם זְכַרְתִּיךָ / זָכְרָה לִי אֱלֹהַי


אֱלֹהַי חָמַלְתָּ עַל אֹם נֶאֱנַחַת
חַקּוֹתָ יוֹם כֹּפֶר לְטַהֵר נֶאֱלַחַת
חִלַּצְתָּ נַפְשִׁי וַתַּעַל מִשַּׁחַת / חַיַּי יְיָ אֱלֹהָי


אֱלֹהַי טִכַּסְתָּ עַם זוּ לְהַבְדִּילוֹ
טֹהַר וְצֹהַר יוֹם זֶה לְהַנְחִילוֹ
טוּבְךָ לְהוֹדוֹת לֹא דוֹמַמְתִּי וְלֹא / יִדֹּם יְיָ אֱלֹהָי


אֱלֹהַי יָגֹרְתִּי מֵרֹב זְדוֹנוֹתַי
יָגוֹן נוֹסַפְתִּי עַל יְגוֹנוֹתַי
יָשׁוּב יְרַחֵם יִכְבֹּשׁ עֲווֹנוֹתַי / יִמְאָסֵם אֱלֹהָי


אֱלֹהַי כַּפֵר עָווֹן יִרְטֵנִי
כָּלָה אַל תַּעַשׂ פֶּן תַּמְעִיטֵנִי
כְּבוֹאֲךָ עִמִּי בַּמִּשְׁפָּט שָׁפְטֵנִי / כְּצִדְקְךָ יְיָ אֱלֹהָי


אֱלֹהַי לְשִׁמְךָ פְּצֵנִי פְּדֵנִי
לְהַלְבִּין כֶּתֶם עָקֵב יְגוּדֵנִי
לֵב טָהוֹר בְּרָא לִי אֱלֹהִים לַמְּדֵנִי / לַעֲשׂוֹת רְצוֹנֶךָ כִּי אַתָּה אֱלֹהָי


אֱלֹהַי מַלֵּט סְגֻלָּה מֵרֶשֶׁף
מִי זֹאת הַנִּשְׁקָפָה כַּשַּׁחַר בַּנֶּשֶׁף
מְשַׁכְתָּהּ אַחֲרֶיךָ מִיַּד מְתֵי אֶשֶׁף / מִקֶּדֶם יְיָ אֱלֹהָי


אֱלֹהַי נִגְרַשְׁתִּי מִדְּבִיר וּמִלֶּשֶׁךְ
נוֹדֵד וּבוֹדֵד בְּאָהֳלֵי מֶשֶׁךְ
נַמְתִּי כִּי אֵשֵׁב בַּחֹשֶׁךְ / נֵרִי יְיָ אֱלֹהָי


אֱלֹהַי סְבָבוּנִי נוֹשְׁכִים בְּלִי לָחַשׁ
סָבְרוּ לְהַכְחִישׁ דָּתִי בְכָחַשׁ
סִפְּרָה לְשׁוֹנִי וַתִּרְחַשׁ רָחַשׁ / סוּרוּ מִמֶּנִּי מְרֵעִים וְאֶצְּרָה מִצְווֹת אֱלֹהָי


אֱלֹהַי עַד מֶה יַעֲלֹז רָשָׁע
עֵינַי הָאֵר וְעֵינָיו הָשַׁע
עַל עָבְדוֹ שָׁוְא וּתְרָפִים הָשַׁע / עַבְדְּךָ אַתָּה אֱלֹהָי


אֱלֹהַי פְּקַדְתִּיךָ בְעֵת צַר מִתְגַּבֵּר
פָּרַשְׂתִּי כַף נֶגְדְּךָ וָאֲשַׂבֵּר
פָּעַרְתִּי פִי לַאֲשֶׁר דִבֶּר / פִּי יְיָ אֱלֹהָי


אֱלֹהַי צַַמֵּת זָדוֹן מִתְקַשֵּׁר
צֶדֶק תְּאַשֵּׁר וְעָקֹב תְּיַשֵּׁר
צְבָאֲךָ קִדֵּשׁ צוֹם כַּאֲשֶׁר / צִוַּנִי יְיָ אֱלֹהָי


אֱלֹהַי קָדַרְתִּי שְׁחוֹחַ וְנִחַמְתִּי
קָדוֹשׁ בְּיוֹם צַמְתִּי שִׂבְרִי בְּךָ שַׂמְתִּי
קַחַת דְּבָרִים קִדַּמְתִּי וְקַמְתִּי / קוּמָה יְיָ הוֹשִׁיעֵנִי אֱלֹהָי


אֱלֹהַי רְדָפוּנִי נְגָעַי לִרְגָעַי
רַבּוּ פְצָעַי עַל רֹב בְּצָעַי
רָם אִם עָצְמוּ וְרַבּוּ פְּשָׁעַי / רַבּוֹת עָשִׂיתָ אַתָּה יְיָ אֱלֹהָי


אֱלֹהַי שַׁוְעַת עַמְּךָ תַעֲרֹב
שְׁבִיבָם יִגַּהּ וְצִדְקָם לָרֹב
שַׁדַּי יִשְׁלַח לָרַָחוֹק וְלַקָּרוֹב / שָׁלוֹם אָמַר אֱלֹהָי


אֱלֹהַי תַּאֲוַת עֲנָוִים לְפָנֶיךָ
תִּשָּׂא עָלֵימוֹ אוֹר פָּנֶיךָ
תָֻּכִין לִבָּם תַּקְשִׁיב אָזְנֶךָ / תַּעֲנֶה יְיָ אֱלֹהָי.
אבן בחן:
אֶבֶן בֹּחַן פִּנָּה מְיֻקֶּרֶת
אֵיתָן מַשְׂכִּיל בְּחָכְמָה נֶחְקֶרֶת
בְּיָדוֹ עָלְתָה וַיַּעֲמֹד לְפִי קֶרֶת / וַיִּקְרָא בְשֵׁם יְיָ


בִּמְשׂוּכַת חֵדֶק פָּרַח כַּשּׁוֹשָׁן
גַּחַל הוּבָא עַל סֵמֶל כּוּשָׁן
גֵּאֶה חִלַּצְתּוֹ מֵאוּר הַכִּבְשָׁן / כִּי בָאֵשׁ יְיָ


דָּרַשׁ לְהוֹרוֹת מְתֵי סָרָה וְכַחַשׁ
דַּעַת עֶלְיוֹן לָהַג וְלָחַשׁ
הֲמוֹן חַנְפֵי לֵב קָרָא וְרָחַשׁ / דְּעוּ כִּי יְיָ


הַכֹּל יָצַר וְהַכֹּל הוּא סוֹבֵל
וְעָלָיו תְּלוּיִים שַׁחַק וְתֵבֵל
וּמַדּוּעַ תֵּלְכוּ אַחֲרֵי הַהֶבֶל / אַךְ יְראוּ אֶת יְיָ


זָנַח מוֹשָׁב וְנָטַשׁ מוֹלֶדֶת
זְבַדְתּוֹ בְגֵרוּת כַּנָּה מְיֻסֶּדֶת
חַשְׁתָּ וְרָחַשְׁתָּ מִלָּה נוֹעֶדֶת / זֹאת נַחֲלַת עַבְדֵי יְיָ


חֶמְדַּת נְחָלוֹת לְפָנָיו עָרַכְתָּ
טַפְסְרֵי מַמְלָכוֹת לְרַגְלָיו הִדְרַכְתָּ
טִכַּסְתָּ זַרְעוֹ וּבַכֹּל בֵּרַכְתָּ / הִנֵּה כִּי כֵן יְבֹרַךְ גָּבֶר יְרֵא יְיָ


יָאַב וְתָאַב עַל יְבֹשֶׁת מָקוֹר
יָזַם אוֹת לִדְרֹשׁ וְלַחְקֹר
כָּרֵַת לוֹ בְרִית בַּל יִשְׁקֹר / וְהֶאֱמִין בַּיָי


כַּאֲשֶׁר לֹא תוּכַל סְפֹר כּוֹכְבֵי עֶרֶץ
לֹא יִסָּפֵר זַרְעֲךָ בָּאָרֶץ
לָהַג בְּשָׁמְעוֹ וַיַּעַן בְּמֶרֶץ / אָמֵן כֵּן יַעֲשֶׂה יְיָ


מָרוֹם מַגִּיד מֵרֵאשִׁית אַחֲרִית
מָשָׁל הִמְרִיץ לִהְיוֹת לִבְרִית
נְצִיבֵי שָׁלִישִׁים בִּתַּר וְהִכְרִית / וַיֵּרָא כְבוֹד יְיָ


נִיבוֹ נָתַן עֵץ לֹא פוֹרֶה
סִנְסֵן בִּכְלוֹת הַמַּלְקוֹשׁ וְהַיּוֹרֶה
שָׂרִיג אֶזְרָח כְּאֶזְרָח מִתְעָרֶה / כִּי פָקַד יְיָ


עָמַס בְּתֻמּוֹ עֶשֶׂר מַסּוֹת
עָמַד בְּכֻלָּם בְּשִׁמְךָ לַחֲסוֹת
פֵּרַשׁ יְחִידוֹ עוֹלָה לַעֲשׂוֹת / רֵיחַ נִיחוֹחַ לַיְיָ


פְּלִיטֵי גִזְעוֹ מִשַּׁחַת חַלֵּץ
צִדְקוֹ בַעֲדָם יֹשֶׁר יָלֵץ
צַמֵּת גֵּאוּת עָרִיץ וָלֵץ / לִקְרֹא שְׁנַת רָצוֹן לַיְיָ


קוֹוֶיךָ תְּנַקֶּה מֵעָווֹן הַמּוּלָז
קוֹרְאִים בְּשִׁמְךָ לְבָבָם עָלָז
רוֹחֲשִׁים יַחְדָּו הוֹגִים לָז לְלָז / לְכוּ וְנָשׁוּבָה אֶל יְיָ


רַחֵם תִּזְכֹּר בְּעִתּוֹתֵי שֶׁצֶף
שֶׁבְיְךָ תְפַלֵּט מִמְדוּרַת רֶצֶף
שָׁפְטֵם בְּצֶדֶק וְלֹא בְקֶצֶף / כִּי צַדִּיק יְיָ


תְּשַׁלַּח אֲסִירֶיךָ מִבּוֹא הָעֶלֶט
תְּסוֹבֵב קוֹרְאֶיךָ בְּרָנֵּי פַלֵּט
שְׁמַע תְּחִנָּתָם וְאָוֶן אַל תַּשְׁלֵט / כִּי שׁוֹמֵעַ אֶל אֶבְיוֹנִים יְיָ


לְהַלְבִּין כַּשֶּׁלֶג אֲדֻמִּים כַּשָּׁנִים
מַעֲשֶׂיךָ לְחַיּוֹת בְּקֶרֶב שָׁנִים
הַעֲבֵר פְּשָׁעִים חֲדָשִׁים גַּם יְשָׁנִים / יַחְדָּו יָסוּפוּ נְאוּם יְיָ


קָדוֹשׁ בְּךָ שַׂמְתִּי שִׂבְרִי וּמִשְׁעָנִי
טָהוֹר אַל תִּבְזֶה עֱנוּת עָנִי
נָשָׂאתִי אֵלֶיךָ לְבָבִי וְעֵינִי / נְסָה עָלֵינוּ אוֹר פָּנֶיךָ יְיָ


בְּקָרְאָם וַיְדַבֵּר יְיָ אֶל מֹשֶׁה אַחֲרֵי מוֹת שְׁנֵי בְנֵי אַהֲרֹן בְּקָרְבָתָם לִפְנֵי יְיָ


שָׁמַע לַחַשׁ מָעֹז הַשַּׁלִּיט
בְּצֵל רַחֲמָיו יַסְתִּיר הֲמוֹנָיו וְיָלִיט
דְּהוּרֵי הֲמוֹנֵי גְדוּדָיו בְּיֵשַׁע רַב לְהַפְלִיט
גָּנוֹן וְהִצִּיל פָּסוֹחַ וְהִמְלִיט.
אזי בהר המור:


אֲזַי בְּהַר הַמֹּר דָּץ יוֹנַת אֵלֶם
בְּקַחְתּוֹ אֵיתָן לְעוֹלָה וָשֶׁלֶם
גֵּאֶה בְחָנוֹ קַח זֶה הָעֶלֶם / תְּרוּמָה לַיְיָ קֹדֶשׁ


דָּת הַטֶּנֶא לְפָנַי לְהַנִּיחֵהוּ
הִנֵּה בִנְךָ לְאֶשְׁכָּר סְפָחֵהוּ
וַאֲנִי בְחַרְתִּיו קוּם מְשָׁחֵהוּ / שֶׁמֶן מִשְׁחַת קֹדֶשׁ


זַךְ בְּשָׁמְעוֹ לְבָבוֹ לֹא דָאָב
חֵפֶץ צוּרוֹ חָשַׁק וְתָאָב
טָפְלוּ שְׁנֵיהֶם כַּבֵּן כָּאָב / הִשְׁתַּחֲווּ לַיְיָ בְּהַדְרַת קֹדֶשׁ


יָעַד עֵצִים וְלִשְׁפּוֹת דָּרַךְ
כָּמַהּ וְתָמַהּ יָחִיד וָרָךְ
לָהַג אַיֵּה הַשֶּׂה הַנֶּעֱרָךְ / לְהַקְדִּישׁוֹ לַיְיָ קֹדֶשׁ


מָרוֹם יִרְאֶה לּוֹ הַשֶּׂה וְיָשִׁיב
נֶפֶשׁ עֲקֶרֶת שְׂמֵחָה לְהוֹשִׁיב
סוֹקֵר צְפוּנוֹת שִיחֲךָ יַקְשִׁיב / יִשְׁלַח עֶזְרְךָ מִקֹּדֶשׁ


עֲמֹד נָא אָבִי וּקְשֹׁר הַטֶּבַח
פֶּן אֶנָּעֵר מִפְּנֵי הָאֶבַח
צָמְדֵנִי פֶּן אֲחַלֵּל הַזֶּבַח / לְהַבְדִּיל בֵּין הַקֹּדֶשׁ


קָפַץ לִבְכּוֹת כֹּפֶר אֶשְׁכֹּל
רְאוֹתוֹ אָבִיו נִשְׁכַּל נִשְׁכּוֹל
שֶׁלַח תָּפַשׂ לַעֲשׂוֹת אֶת כָּל / מְלֶאכֶת עֲבוֹדַת הַקֹּדֶשׁ


תַּרְשִׁישִׁים צָעֲקוּ בִשְׁמֵי מְרוֹמִי
שְׁחֹט יוֹנַת אֵלֶם מִי יֶחֱזֶה מִי
לָז לְלָז הָגוּ אַל תִּתְּנוּ דֳמִי / שְׂאוּ יְדֵיכֶם קֹדֶשׁ


מָרוֹם הִבִּיט עוֹקֵד וְנֶעֱקָד
הַשֶּׂה עֲרוּכָה וְהָאֵשׁ תּוּקָד
בֹּחַן טְהָר לֵב זָכַר וּפָקַד / וְנִשְׁמַע קוֹלוֹ בְּבוֹאוֹ אֶל הַקֹּדֶשׁ


רָחַשׁ מֵלִיץ בְּקַחְתּוֹ מִשְׁלַחַת
יְחִידְךָ פְּדָעִֵהוּ מֵרֶדֶת שַׁחַת
הִנֵּה כְתוּבָה לְפָנָי מְפֻתַּחַת / פִּתּוּחֵי חוֹתָם קֹדֶשׁ


וַאֲנִי יָדַעְתִּי תֹּם דַּרְכְּךָ בְּשֶׁפֶר
דּוּץ וְרוּץ וְקַח אַיִל תַּחַת עֹפֶר
הֲכִינוֹתִי כֹפֶר לְאֶשְׁכֹּל הַכֹּפֶר / וּתְמוּרָתוֹ יִהְיֶה קֹדֶשׁ


גָּמוּל נִמְלַט מֵאֶבַח נִשְׁחָז
בְּפָשְׁטוֹ צַוָּארוֹ דָּמוֹ לֹא נִפְחָז
יְמִינוֹ אָחַז בְּיוֹבֵל נֶאֱחָז / בְּצֵאתוֹ בַיּוֹבֵל קֹדֶשׁ


רַחוּם תַּתָּה שָׁלוֹם אַחֲרִיתוֹ
וּזְכֹר הַיּוֹם לְגִזְעוֹ בְרִיתוֹ
לְיֶתֶר הַפְּלֵטָה וּשְׁאָר שְׁאֵרִיתוֹ / תִּהְיֶה פְלֵטָה וְהָיָה קֹדֶשׁ


שָׁלוֹם לָרֹב מִזְּבוּל הַנֶּעֱרָב
בַּשֵּׂר רְחוּמִים בְּיֶשַׁע יִקְרָב
יְקָרְךָ הַרְאֵם וְקוֹמֵם דְּבִיר הַנֶּחֱרָב
לְמַעַן עֲשֹׂה כַּיּוֹם הַזֶּה לְהַחֲיוֹת עַם רָב.
איש תם:
אִישׁ תָּם יוֹשֵׁב אָהֳלֵי תוּשִׁיָּה
בֹּחַן פִּנַּת יִקְרַת מוֹסְדוֹת נְשִׁיָּה
גָּשׁ וַיִּפְגַּע בְּאֶבֶן הַשְּׁתִיָּה / אֶת כָּל הַתְּפִלָּה וְהַתְּחִנָּה הַזֹּאת


דָּפַק לָלוּן בְּמָקוֹם נִפְרָז
הִפְלִיא שַׁדַּי לְגַלּוֹת לוֹ רָז
וַיַּרְא סֻלָּם עַד זְבוּל נִגְרָז / לֹא נִהְיְתָה וְלֹא נִרְאֲתָה כָּזֹאת


זָמַם לְבַשְּׂרוֹ בְּמַלְאֲכֵי מְעוֹנַי
חֲזוֹת אַחִים צִירֵי אֱמוּנַי
טַעֲמֵי סֻלָּם סְפוּרִים בְּסִינַי / מֵאֵת יְיָ הָיְתָה זֹאת


יָזַם לְהַנְחִילוֹ בְּפַעַם שִׁשִּׁית
כַּנַּת חֶמְדַּת תְבוּאַת רֵאשִׁית
לְחוּט הַמְּשֻׁלָּשׁ יָעַד שְׁלִישִׁית / לְזַרְעֲךָ אֶתֵּן אֶת הָאָרֶץ הַזֹּאת


מִצְעֲדֵי אֲשׁוּרֶיךָ אֲכוֹנֵן בְּכָל פֶּלֶךְ
נִינֶיךָ יִרְבְּיוּן בְּתוֹךְ קִרְיַת מֶלֶךְ
סְבִיבְךָ אֶהְיֶה בְכָל אֲשֶׁר תֵּלֵךְ / וַהֲשִׁיבוֹתִיךָ אֶל הָאֲדָמָה הַזֹּאת


עִטֵּר פִּנַּת יִקְרַת הַהֶדֶר
פָּצוּ שְׂפָתָיו וַיִדַּר נֵדֶר
צוּרִי אִם תַּעַשׂ דְּבָרִי כְּסֵדֶר / אַף אֲנִי אֶעֱשֶׂה זֹאת


קָפַץ לַעֲבֹד בְּתֹם סַרְעַפָּיו
רְכוּשׁוֹ פָּרַץ וְרַבּוּ טַפָּיו
שָׁפַט וַיּוֹכַח צוּר מוֹשִׁיעוֹ / הֲלֹא אֱלֹהִים יַחֲקָר זֹאת


תָּאַב אֲרַמִּי לְהַצִּיל יְגִיעוֹ
שָׁפַט וַיּוֹכַח צוּר מוֹשִׁיעוֹ
לְעַבְדִי אִם תָּרַע וְתִפְצַר לְהַרְשִׁיעוֹ / וְרָעָה לְךָ זֹאת


מֵאִישׁ דָּמִים לִקְרָאתוֹ רָץ
הִרְעִיד וְשִׁוַּע בְּפֶלֶל נִמְרָץ
בְּחֶסֶד מְשַׁכְתַּנִי אֵל נַעֲרָץ / וּנְקַלּוֹתִי עוֹד מִזֹּאת


רְעָצַנִי אָח וְקַרְנִי גוֹדֵעַ
בְּשִׁמְךָ בָטַחְתִּי פּוֹדֶה וּפוֹדֵעַ
יָגֹרְתִּי חֵטְא כִּי מִי יוֹדֵעַ / בַּמָּה הָיְתָה הַחַטָּאת הַזֹּאת


יְלָדָיו חָצָה מִפֹּה וּמִפֹּה
הִקְרִיב שׂוֹטֵם כְּאַרְיֵה עַל טַרְפּוֹ
וָתִיק עָמַד לְהָשִׁיב אַפּוֹ / וְלֹא שָׁת לִבּוֹ גַּם לָזֹאת


דָּרוֹשׁ תִּדְרֹשׁ עֲבוּרוֹ עַם נִלְאֶה
הַיּוֹם תְּחוֹנֵן גִּזְעוֹ הַנִּכְאֶה
חֲסִין הַבֵּט מִשָּׁמַיִם וּרְאֵה / וּפְקֹד גֶּפֶן זֹאת


חָמַלְתָּ עַל אָב חֲמֹל עַל בֵּן
זַעֲקוֹ תַאֲזִין הֲגִיגוֹ תָבֵן
קִשְׁרֵי כְתָמָיו תְבָרֵר וְתַלְבֵּן / לְעֵינֵי הַשֶּׁמֶשׁ הַזֹּאת


וְכַאֲשֶׁר חִלַּצְתָּ אִישׁ תָּם מִנִּקְדָּם
זֵד אֱדוֹם בְּצֵאתוֹ עָלָיו לִשְׁפֹּךְ דָּם
קְהָלְךָ תְחַלֵּץ מֵעָווֹן הָאֲדַמְדָּם / וְתִסְלַח לְמִי זֹאת בְּקָרְאָהּ בְּזֹאת.
יי אל אדיר:
אֲדֹנָי אֵל אַדִּיר עוֹטֶה אוֹר כָּאֲדֶּרֶת
מָעוֹן בְּאֶחָד וְאֵין שֵׁנִי לַמַּחְבֶּרֶת
אַתָּה גָדוֹל מֵאָז בְּאֵין תְּבוּנָה נֶחְקֶרֶת
הָיִיתָ דָּגוּל עַד לֹא פְעֻלָּה נוֹצֶרֶת
לָּנוּ הֲיִכּוֹן לְסַפֵּר גְּבוּרַת זְרוֹעַ גְּבֶרֶת
בְּדוֹר וָדוֹר אֱמוּנָתְךָ מֵאֵין נִגְמֶרֶת
בְּטֶרֶם זְרוּתִים נִמְתָּחוּ יְמִינְךָ נֶאְדֶּרֶת
הָרִים חִסַּנְתָּ וַתְּכוֹנֵן שְׁתִיָּה נִגְדֶּרֶת
יֻלָּדוּ טְפוּחֵי סְעָרָה וְסוּפָה נֶחֱרֶדֶת
וַתְּחוֹלֵל יְמִינְךָ שְׁעָלִים בְּמִדָּה נִגְזֶרֶת
אְֶרֶץ כֵּהָה הוֹפַעְתָּ וַתַּתְוִיךְ גֻּלָּה נִבְצֶרֶת
וְתֵבֵל לִכַּדְתָּ מִשְׁבְּרֵי צוּלוֹת בְּמוֹסֶרֶת
וּמֵעוֹלָם מִלֵּאתָ גֵיא דִשְׁנֵי צִיץ וְצַמֶּרֶת
עַד נְטוּיֵי זְבוּל עִטַּרְתָּ זְקוּפִים בְּכוֹתֶרֶת
עוֹלָם סָמַכְתָּ זִיז וְצִפּוֹר מֵרְקַק צַנְתֶּרֶת
אַתָּה עָרַכְתָּ שֻׁלְחָן וַתַּקְדֵּם כֵּרָה מְסֻדֶּרֶת
אֵל פֵּאַרְתָּ צָלוּם בְּצוּרָה מְהֻדֶּרֶת
צִוִּיתָ חֹק וַיְהִי כֵן בְּמִלָּה נֶאֱמֶרֶת
קְצֵה גְדֻלָּתְךָ נִפְלָאָה לְמַזְכֶּרֶת
רַבּוּ פְלָאֶיךָ מִסַּפֵּר בְּמִלָּה מְבֹאֶרֶת
שַׁרְתִּי אַחַת מִנִּי אֶלֶף וְיָדִי נִקְצֶרֶת
תָּקַפְתָּ מְאֹד תּוֹכֵן שְׁחָקִים בַּזֶּרֶת
לְךָ יְיָ הַגְּדֻלָּה וְהַגְּבוּרָה וְהַתִִּפְאֶרֶת


וְהַתִּפְאֶרֶת אֲפֻדָּתְךָ מֵאָז פּוֹדֶה וְגוֹאֵל
נֵצַח תְּקֻדַּשׁ יוֹשֵׁב תְּהִלּוֹת יִשְׂרָאֵל
יְקָרְךָ יְצַלְצְלוּ רִבְבוֹת מִיכָאֵל
שִׁירְךָ יְסַלְסְלוּ אַלְפֵי גַבְרִיאֵל
לְךָ עֹז יִתְּנוּ צִבְאוֹת רְפָאֵל
מַהֲלָלָךְ יְתַנּוּ מַחֲנוֹת נוּרִיאֵל
הֲמֻלּוֹת הֲמֻלּוֹת מְזַמְּרִים לָאֵל
חוֹקְרִים שֵׁם יָהּ נִקְרָא אַכְתְּרִיאֵל
זְקוּפִים כְּאֶחָד לָז לְלָז שׁוֹאֵל
הַלְלוּיָהּ הַלְלוּ אֵל


אֵל נִקְדָּשׁ לְמַעְלָה בְּאֵלֵי אוּרִים / וּלְמַטָּה בִּבְנֵי בְּכִירִים
לְמַעְלָה בְּגַעַשׁ גַּלְגַּלִים / וּלְמַטָּה בִּבְנֵי בְחִירִים
לְמַעְלָה בְּהִלּוֹת הַבְּזָקִים / וּלְמַטָּה בְּוַעַד וְתִיקִים
לְמַעְלָה בְּזִמְרַת זִקִּים / וּלְמַטָּה בְּחֹסֶן חֲשׁוּקִים
לְמַעְלָה בְּטֹהַר טָסִים / וּלְמַטָּה בְּיִקְרֵי יְחָסִים
לְמַעְלָה בְּכֶתֶר כְּרוּבִים / וּלְמַטָּה בְּלֶקַח לְבוּבִים
לְמַעְלָה בְּמַעֲנֵה מְלָכִים / וּלְמַטָּה בְּנֵצַח נְסִיכִים
לְמַעְלָה בְּשִׂיחַ שְׂרָפִים / וּלְמַטָּה בְּעֶתֶר עֲטוּפִים
לְמַעְלָה בְּפֶצַח פְּרוּפִים / וּלְמַטָּה בְּצֶרַח צְרוּפִים
לְמַעְלָה בִּקְהַל קְדוֹשִׁים / וּלְמַטָּה בְּרִנַּת רָאשִׁים
לְמַעְלָה בְשִׁירַת שְׁקוּפִים / וּלְמַטָּה בְּתֹכֶן תְּקוּפִים


תְּקוּפִים בְּשֶׁנֶן בְּשֶׁקֶד בְּשֶׁבַח שִׁירוֹת יַשְׁבִּיצוּ
בְּלַהַג בְּלֶמֶד בְּלֶקַח לְבָבוֹת יָלִיצוּ
בְּמַעַן בְּמֶלֶץ בְּמֶרֶץ מִלּוֹת יַמְרִיצוּ
בְּהֶגֶה בְּהוֹד בְּהָדָר הָגוּת יְהַרְבִּיצוּ
בְּצַהַל בְּצֶוַח בְּצֶרַח צְהוּרִים יָצִיצוּ
בְּעֶתֶר בְּעֶרֶץ בְּעֶלֶץ עֲנָוִים יַעֲלִיצוּ
בְּיֹשֶׁר בְּיֹתֶר בְּיֹקֶר יְשֵׁנִים יָקִיצוּ
בְּרַחַשׁ בְּרַעַשׁ בְּרֶגֶשׁ רַגְלָם יָרִיצוּ
וְהִקְדִּישׁוּ אֶת קְדוֹשׁ יַעֲקֹב וְאֶת אֱלֹהֵי יִשְׂרָאֵל יַעֲרִיצוּ.


שעה זכרון דתי:
שְׁעֵה זִכְרוֹן דָּתִי כְמַעֲשֶׂה / לְמָעֹז הֱיֵה לִי וּלְמַחֲסֶה / וְעַל כָּל פְּשָׁעַי תְּכַסֶּה
- - - -
אֱלֹהַּ שׁוֹכֵן מְרוֹמוֹת / אִלֵּף צִיר אַחֲרֵי מוֹת / שְׁנֵי בְנֵי אַהֲרֹן
בּוֹא אַל יָבוֹא בְכָל עֵת / בְּקָדְשִׁי פֶּן יִבָּעֵת / דַּבֵּר אֶל אַהֲרֹן
גָּמוֹר יִגְמֹר בְּחַיִל / גֶּשֶׁת פָּר וָאַיִל / בְּזֹאת יָבוֹא אַהֲרֹן
דִּלֵּג וְרָחַץ מְכֻבָּד / דָּרַשׁ בִּגְדֵּי הַבַּד / וְהָיוּ עַל אַהֲרֹן
הֵכִין שְׂעִירִים וְאַיִל / הִגִּישׁ פָּרוֹ בְחַיִל / וְהִקְרִיב אַהֲרֹן
וְהוֹדָה עַל חַטָּאתוֹ / בַּעֲדוֹ וּבְעַד בֵּיתוֹ / וְכִפֶּר אַהֲרֹן
זִמֵּן שְׂעִירִים לְהַעֲמִיד / זוּג גּוֹרָלוֹת יַצְמִיד / וְנָתַן אַהֲרֹן
חַטָּאת לַשֵּׁם שִׁפַּר / חָזַר אֵצֶל הַפָּר / אֲשֶׁר לְאַהֲרֹן
טָפַל וִדּוּי מַטּוֹ / טָל פָּרוֹ וּשְׁחָטוֹ / וַיִּפֶן אַהֲרֹן
יִקַּח מַחְתָּה גְבֶרֶת / יְמַלֵּא חָפְנָיו קְטֹרֶת / וּבָא אַהֲרֹן
כָּמַס וְשָׁפַךְ נָחוּץ / כִּסָּה וְיָצָא לַחוּץ / וַיִּקְרָא אַהֲרֹן
[ל ל אַהֲרֹן]
מַזֶּה שֶׁבַע לְהָעִיר / מִהֵר לִשְׁחֹט שָׂעִיר / וַיַּעַשׂ כֵּן אַהֲרֹן
נִגַּשׁ לְטַהֵר אֲרִיאֵל / נִצַּב לְהַזּוֹת כָּאֵל / וְכִלָּה אַהֲרֹן
סָבַב לְהַקְרִיב שָׂעִיר / סֵטִים עָלָיו יָעִיר / וְסָמַךְ אַהֲרֹן
עָווֹן נִסְלַח וְנִמְלַח / עֵת לַעֲזָאזֵל נִשְׁלַח / עַל פִּי אַהֲרֹן
פָּשַׁט בְּגָדִים לְבֵשָׁם / פָּנָה וְהִנִּיחָם שָׁם / אֶת בִּגְדֵי אַהֲרֹן
צְהֻבֵּי זָהָב הֶעְטִיר / צָעַד חֵלֶב לְהַקְטִיר / וַיִּקְרַב אַהֲרֹן
קָדַם לְהַקְרִיב עוֹלָה / רָצַף לְעַצְמוֹ כְּלוּלָה / זֶה קָרְבַּן אַהֲרֹן
שָׁלְמָה עֲבוֹדַת כִּפּוּר / תַּחְשֹׁב כְּקָרְבַּן סִפּוּר / עַל כַּפֵּי אַהֲרֹן
שַׁדַּי כְּמֵאָז תָּצִיץ / לְהָשִׁיב סְפִירַת הַצִּיץ / עַל מֵצַח אַהֲרֹן
מְהֵרָה תִּמְשַׁח לְגַן רָטֹב / הֱיוֹתוֹ כַּשֶּׁמֶן הַטּוֹב / עַל הַזָּקָן זְקַן אַהֲרֹן.


אזן רחשי:
אֱזֹן רַחְשִׁי וֶאֱסֹף כַּחְשִׁי / אַל תֶּאֱסֹף עִם חַטָּאִים נַפְשִׁי
שָׁאַג לְבָבִי מֵהֲמוֹן פַּחְדֶּךָ / אַל תָּבוֹא בְמִשְׁפָּט אֶת עַבְדֶּךָ הָאֵל הַקָּדוֹשׁ


גְּמֹל כְּחַסְדְּךָ וְלֹא כְמִדַּת אֳרָחִי / כִּי לֹא יִצְדַּק לְפָנֶיךָ כָל חָי
שִׁמְךָ לְאֶחָי מַלְכִּי הַיּוֹם אֲסַפֵּר נֶגְדֶּךָ / וַאֲרַנֵּן לַבֹּקֶר חַסְדֶּךָ הַמֶּלֶךְ הַקָּדוֹשׁ


נָפְלוּ פָנַי כְּעָרְכִי אֲמָרַי / כִּי נָשָׂאתִי חֶרְפַּת נְעוּרָי
שְׁלַח מִמָּרוֹם הוֹשִׁיעֵנִי / כִּי לֹא בָזָה וְלֹא שִׁקַּץ עֱנוּת עָנִי


יוֹם אֶקְרָא בִקְהַל הֲמוֹנָי / כִּי שָׁמַע קוֹל תַּחֲנוּנָי
שְׁעֵנִי וּקְרָא מִשְּׁמֵי גְבוֹהֶיךָ / אַל תִּשְׁתָּע כִּי אֲנִי אֱלֹהֶיךָ
לֹא זָחַלְתִּי וְלֹא חַלְתִּי / כִּי לְךָ יְיָ הוֹחָלְתִּי
מְשֹׁךְ חַסְדְּךָ לִרְגָעִים / אַל תִּמְשְׁכֵנִי עִם רְשָׁעִים
הֵן בְּדַלּוּתִי שְׂשׂוֹנִי יִגְדָּל / כִּי הָיִיתָ מָעֹז לַדָּל
בְּשִׁבְתְּךָ לַדִּין הַרְוִיחֵנִי / אַל בְּאַפְּךָ תוֹכִיחֵנִי
רַחוּם יִגְדַּל נָא חַסְדֶּךָ / כִּי רַבּוּ פְשָׁעַי נֶגְדֶּךָ
בִּרְצוֹנְךָ מַעֲוָה אֲצוּלָה / אַל תִּבְלָעֵנִי מְצוּלָה
יָגֹרְתִּי בְּזָכְרִי בְלֵב נִכְאֶה / כִּי יוֹם לַיְיָ צְבָאוֹת עַל כָּל גֵּאֶה
יוֹם כְּאֵבִי עֲנֵה כִּי הֶלְאָנִי / אַל תִּירָא כִּי אִתְּךָ אָנִי
הַעֲבֵר פִּשְׁעִי וְאַל תִּטֹּר / כִּי הָיִיתִי כְּנֹאד בְּקִיטוֹר
וְיוֹם תּוֹפַע עָלַי בְּאוֹרָה / אַל תּוֹפַע עָלָיו נְהָרָה
דְּלֵה שׁוֹכְנִים בְּקִיטוֹר כְּנֹאד / כִּי דַלּוֹנוּ מְאֹד
הַמְּלִיצִים רַע קְרָא בְאָזְנָם / אַל תְּהִי עֵד חִנָּם
גְּמֹל חֶסֶד וּגְמֹר זְדוֹנִים / כִּי גָמַר חָסִיד כִּי פַסּוּ אֱמוּנִים
בְּקָרְאִי יְבוֹאוּנִי חֲסָדֶיךָ / אַל תַּט בְאַף עַבְדֶּךָ
יָדוּעַ לְךָ אִישׁ נִפְרָע / כִּי יֵצֶר לֵב הָאָדָם רַע
רַחוּם בִּקְרֹב פְּקֻדָּה כְתוּבָה / אַל תִּרְחַק מִמֶּנִּי כִּי מָרָה קְרוֹבָה
לְךָ אֲצַפֶּה וְאֶזְנַח זְדוֹנָי / כִּי לֹא יִזְנַח לְעוֹלָם אֲדֹנָי.
וידבר א:
וַיְדַבֵּר א א א א א תוּ
בְּקִרְבָתָם לִפְנֵי יְיָ וַיָּמוּתוּ


וַיֹּאמֶר נ נ נ נ נ רֶת
כִּי בֶּעָנָן אֵרָאֶה עַל הַכַּפֹּרֶת


בְּזֹאת י י י י י לָה
בְּפַר בֶּן בָּקָר לְחַטָּאת וְאַיִל לְעוֹלָה


כְּתֹנֶת שׁ שׁ שׁ שׁ שׁ שָׁם
וְרָחַץ בַּמַּיִם אֶת בְּשָׂרוֹ וּלְבֵשָׁם


וּמֵאֵת ל ל ל ל ל לָה
שְׁנֵי שְׂעִירִים עִזִּים לְחַטָּאת וְאַיִל אֶחָד לְעוֹלָה


וְהִקְרִיב מ מ מ מ מ תוֹ
וְכִפֶּר בַּעֲדוֹ וּבְעַד בֵּיתוֹ


וְלָקַח ה ה ה ה ה עֵד
וְהֶעֱמִיד אוֹתָם לִפְנֵי יְיָ פֶּתַח אֹהֶל מוֹעֵד


וְנָתַן ה ה ה ה ה זֵל
גּוֹרָל אֶחָד לַיְיָ וְגוֹרָל אֶחָד לַעֲזָאזֵל


וְהִקְרִיב ק ק ק ק ק ת
אֲשֶׁר עָלָה עָלָיו הַגּוֹרָל לַיְיָ וְעָשָׂהוּ חַטָּאת


וְהַשָּׂעִיר ט ט ט ט ט רָה
לְשַׁלַּח אוֹתוֹ לַעֲזָאזֵל הַמִּדְבָּרָה


וְהִקְרִיב נ נ נ נ נ לוֹ
וְשָׁחַט אֶת פַּר הַחַטָּאת אֲשֶׁר לוֹ


וְלָקַח בּוֹעֶרֶת בְּיָמִין בְּדַקָּה בִּשְׂמֹאל נֶעֱרֶכֶת
וְהֵבִיא מִבֵּית לַפָּרֹכֶת
וְנָתַן רָצוּף רָפוּד רְצָפִים [ר ] בִּנְעִימוּת
וְכִסָּה עֲנַן הַקְּטֹרֶת אֶת הַכַּפֹּרֶת אֲשֶׁר עַל הָעֵדוּת וְלֹא יָמוּת


וְלָקַח בָּלוּל בָּחוּן בְּתֶלֶף בְּצֶלֶף לְהַצְבִּיעוֹ
יַזֶּה שֶֶׁבַע פְּעָמִים מִן הַדָּם בְּאֶצְבָּעוֹ


וְשָׁחַט יָעוּד יַעַן יָכִין יָצוּק בְּמִשְׁמֶרֶת
וְהִזָּה אוֹתוֹ עַל הַכַּפֹּרֶת וְלִפְנֵי הַכַּפֹּרֶת


וְכִפֶּר יִקְרַת יִתְרַת יֹקֶשׁ יְחִידִים וְחַטָּאתָם
וְכֵן יַעֲשֶׂה לְאֹהֶל מוֹעֵד הַשּׁוֹכֵן אִתָּם בְּתוֹךְ טֻמְאוֹתָם


וְכָל אָדָם הַָגֵז הַיְצֵא הַחוּץ הָעֵת יוֹאֵל
וְכִפֶּר בַּעֲדוֹ וּבְעַד בֵּיתוֹ וּבְעַד כָּל קְהַל יִשְׂרָאֵל


וְיָצָא וְכִפֶּר וְעֵרַב וְלָקַח וְנָתַן הֶחָבִיב
עַל קַרְנוֹת הַמִּזְבֵּחַ סָבִיב


וְהִזָּה דֶּרֶךְ דָּתוֹ דָּם דָּלוּף בַּאֲרִיאֵל
וְטִהֲרוֹ וְקִדְּשׁוֹ מִטֻּמְאוֹת בְּנֵי יִשְׂרָאֵל


וְכִלָּה הֲלִיכוֹת הַשְּׁלֹשָׁה הַכֹּהֵן הַגָּדוֹל בְּאֶזְרָחַי
וְהִקְרִיב אֶת הַשָּׂעִיר הֶחָי


וְסָמַךְ גְּלִילָיו גְּמֹר גֹּעַל גְּאוּלִים בְּתִפְאָרָה
וְשִׁלַּח בְּיַד אִישׁ עִתִּי הַמִּדְבָּרָה


וְנָשָׂא בְרֹאשׁוֹ בָּשְׁנַת בְּחִירִים בְּקֶשֶׁר מְחֻבָּר
וְשִׁלַּח אֶת הַשָּׂעִיר בַּמִּדְבָּר


וּבָא יָדִיד יַקִּיר יַעַן יִפְשֹׁט יְקָרִים לְבֵשָׁם
בְּבֹאוֹ אֶל הַקֹּדֶשׁ וְהִנִּיחָם שָׁם


וְרָחַץ רָגִיל רִחוּשׁ רֶשֶׁם רְצוּיָה מְנֻתָּחָה
וְאֵת חֵלֶב הַחַטָּאת יַקְטִיר הַמִּזְבֵּחָה


וְהַמְּשַׁלֵּחַ וֻעַד וְכִבֵּס וְרָחַץ וְטֹהַר בַּמִּפְנֶה
וְאַחֲרֵי כֵן יָבוֹא אֶל הַמַּחֲנֶה


לְקוּחִים לְהָבִיא [ל ל ] כַנִּרְשָׁם
יוֹצִיא אֶל מִחוּץ לַמַּחֲנֶה וְשָׂרְפוּ בָאֵשׁ אֶת עוֹרוֹתָם וְאֶת בְּשָׂרָם וְאֶת פִּרְשָׁם.
יי ראשון ואחרון:


וּבְכֵן יְיָ מָעוֹן אַתָּה


יְיָ רִאשׁוֹן וְאַחֲרוֹן בְּלִי כַחַד
יְיָ אֱלֹהֵינוּ יְיָ אֶחָד


יְיָ אֲזַי בִּשְׁתֵּי יְסוֹדוֹת הַכֹּל גַּלּוֹתָ
יְיָ אֱלֹהִים אַתָּה הַחִלּוֹתָ


[יְיָ בּ שׁלשׁ
יְיָ בּ ]


יְיָ גִּלְגַּלְתָּ אַרְבַּע בְּצוּרָה בְצוּרָה
יְיָ גָּדוֹל אַתָּה וְגָדוֹל שִׁמְךָ בִּגְבוּרָה


יְיָ דִּגֵּל חָמֵשׁ קְבוּעוֹת בְּמֶרֶץ
יְיָ דִּבֶּר וַיִּקְרָא אָרֶץ


יְיָ הִפְאִיר בְּעֻזּוֹ שֵׁשׁ פְּשׁוּטוֹת וַיְכַסֶּה
יְיָ הוּא הַטּוֹב בְּעֵינָיו יַעֲשֶׂה


יְיָ וִעֵד שִׁבְעָה נְגוֹהִים גְּבוֹהִים
יְיָ וּמֶלֶךְ גָּדוֹל עַל כָּל אֱלֹהִים


יְיָ זִקַּקְתָּ שְׁמוֹנָה זְקוּפֵי מָדוֹר
יְיָ זִכְרְךָ לְדוֹר וָדוֹר


יְיָ חָקַרְתָּ תִשְׁעָה עַד לֹא הַרְרֵי טֶרֶף
יְיָ חַסְדְּךָ לְעוֹלָם מַעֲשֵׂי יָדֶיךָ אַל תֶּרֶף


יְיָ טִכַּסְתָּ עֲשָׂרָה בְּאֵין סוֹף
יְיָ טוֹב וְסַלָּח וְרַב חֶסֶד לְכָל קוֹרְאֶיךָ


יְיָ יָחִיד בְּאֶחָד הַכֹּל תּוֹמֵךְ וְסוֹעֵד
יְיָ יִמְלֹךְ לְעוֹלָם וָעֶד


יְיָ כְּרוּבֵי כוֹכְבֵי זְרוּתִים יַמְלִיכוּךָ
יְיָ כָּל מַעֲשֶׂיךָ וַחֲסִידֶיךָ יְבָרְכוּךָ


יְיָ לָבַשְׁתָּ הוֹד וַתְּפַרְשֵׁז שַׁפְרִיר מָדוֹר
יְיָ לְעוֹלָם תֵּשֵׁב כִּסְאֲךָ לְדוֹר וָדוֹר


יְיָ מָרוֹם בְּאַרְבַּע צוּרוֹת כִּי גֵאוּת חוֹבֵשׁ
יְיָ מָלָךְ גֵּאוּת לֵָבֵשׁ


יְיָ נִשָּׂא קֶרֶן עֲמוּסָיו לְהָרִים נֵס
יְיָ נִדְחֵי יִשְׂרָאֵל יְכַנֵּס


יְיָ שִׂגֵּב מְצוּדוֹת סְלָעִים לְמִקְדַּשׁ עֲדָתִי
יְיָ סַלְעִי וּמְצוּדָתִי


יְיָ עִטֵּר צְפִירַת אוֹמֵן מְחוֹקֵק בְּתֶרֶץ
יְיָ עוֹשֵׂה שָׁמַיִם וָאָרֶץ


יְיָ פֵּאֵר אֵשְׁדָּת מְתוּקָה מִנֹּפֶת צוּפִים
יְיָ פּוֹקֵחַ עִוְרִים יְיָ זוֹקֵף כְּפוּפִים


יְיָ צְדָקָה הֵכִין לְחוֹסָיו לְהָאִיר עֵינֵימוֹ
יְיָ צְדָקוֹת אָהֵב יָשָׁר יֶחֱזוּ פָנֵימוֹ


יְיָ קִדַּשׁ לְקוֹוָיו מְנוּחָה הָנְחָלְתִּי
יְיָ קִוְתָה נַפְשִׁי וְלִדְבָרוֹ הוֹחַלְתִּי


יְיָ רוֹמֵם קַרְנִי לְעֵינֵי כָל בָּשָׂר
יְיָ רוֹעִי לֹא אֶחְסָר


יְיָ שְׁבָטָיו יִרְעֶה וְעַמִּים תַּחְתָּם יְרוֹדֵד
יְיָ שׁוֹמֵר אֶת גֵּרִים יָתוֹם וְאַלְמָנָה יְעוֹדֵד


יְיָ תְּחִנָּתִי יַקְשִׁיב וְעֵינַי יִפְקָח
יְיָ תְּפִלָּתִי יִקָּח


יְיָ שַׁדַּי לְחֶלְקוֹ מֵאָז הִבְדִּילָנוּ
יְיָ מָעוֹן אַתָּה הָיִיתָ לָנוּ.
שפריר וארץ:


וּבְכֵן יְיָ מָעוֹן אַתָּה


יְיָ רִאשׁוֹן וְאַחֲרוֹן בְּלִי כַחַד
יְיָ אֱלֹהֵינוּ יְיָ אֶחָד


יְיָ אֲזַי בִּשְׁתֵּי יְסוֹדוֹת הַכֹּל גַּלּוֹתָ
יְיָ אֱלֹהִים אַתָּה הַחִלּוֹתָ


[יְיָ בּ שׁלשׁ
יְיָ בּ ]


יְיָ גִּלְגַּלְתָּ אַרְבַּע בְּצוּרָה בְצוּרָה
יְיָ גָּדוֹל אַתָּה וְגָדוֹל שִׁמְךָ בִּגְבוּרָה


יְיָ דִּגֵּל חָמֵשׁ קְבוּעוֹת בְּמֶרֶץ
יְיָ דִּבֶּר וַיִּקְרָא אָרֶץ


יְיָ הִפְאִיר בְּעֻזּוֹ שֵׁשׁ פְּשׁוּטוֹת וַיְכַסֶּה
יְיָ הוּא הַטּוֹב בְּעֵינָיו יַעֲשֶׂה


יְיָ וִעֵד שִׁבְעָה נְגוֹהִים גְּבוֹהִים
יְיָ וּמֶלֶךְ גָּדוֹל עַל כָּל אֱלֹהִים


יְיָ זִקַּקְתָּ שְׁמוֹנָה זְקוּפֵי מָדוֹר
יְיָ זִכְרְךָ לְדוֹר וָדוֹר


יְיָ חָקַרְתָּ תִשְׁעָה עַד לֹא הַרְרֵי טֶרֶף
יְיָ חַסְדְּךָ לְעוֹלָם מַעֲשֵׂי יָדֶיךָ אַל תֶּרֶף


יְיָ טִכַּסְתָּ עֲשָׂרָה בְּאֵין סוֹף
יְיָ טוֹב וְסַלָּח וְרַב חֶסֶד לְכָל קוֹרְאֶיךָ


יְיָ יָחִיד בְּאֶחָד הַכֹּל תּוֹמֵךְ וְסוֹעֵד
יְיָ יִמְלֹךְ לְעוֹלָם וָעֶד


יְיָ כְּרוּבֵי כוֹכְבֵי זְרוּתִים יַמְלִיכוּךָ
יְיָ כָּל מַעֲשֶׂיךָ וַחֲסִידֶיךָ יְבָרְכוּךָ


יְיָ לָבַשְׁתָּ הוֹד וַתְּפַרְשֵׁז שַׁפְרִיר מָדוֹר
יְיָ לְעוֹלָם תֵּשֵׁב כִּסְאֲךָ לְדוֹר וָדוֹר


יְיָ מָרוֹם בְּאַרְבַּע צוּרוֹת כִּי גֵאוּת חוֹבֵשׁ
יְיָ מָלָךְ גֵּאוּת לֵָבֵשׁ


יְיָ נִשָּׂא קֶרֶן עֲמוּסָיו לְהָרִים נֵס
יְיָ נִדְחֵי יִשְׂרָאֵל יְכַנֵּס


יְיָ שִׂגֵּב מְצוּדוֹת סְלָעִים לְמִקְדַּשׁ עֲדָתִי
יְיָ סַלְעִי וּמְצוּדָתִי


יְיָ עִטֵּר צְפִירַת אוֹמֵן מְחוֹקֵק בְּתֶרֶץ
יְיָ עוֹשֵׂה שָׁמַיִם וָאָרֶץ


יְיָ פֵּאֵר אֵשְׁדָּת מְתוּקָה מִנֹּפֶת צוּפִים
יְיָ פּוֹקֵחַ עִוְרִים יְיָ זוֹקֵף כְּפוּפִים


יְיָ צְדָקָה הֵכִין לְחוֹסָיו לְהָאִיר עֵינֵימוֹ
יְיָ צְדָקוֹת אָהֵב יָשָׁר יֶחֱזוּ פָנֵימוֹ


יְיָ קִדַּשׁ לְקוֹוָיו מְנוּחָה הָנְחָלְתִּי
יְיָ קִוְתָה נַפְשִׁי וְלִדְבָרוֹ הוֹחַלְתִּי


יְיָ רוֹמֵם קַרְנִי לְעֵינֵי כָל בָּשָׂר
יְיָ רוֹעִי לֹא אֶחְסָר


יְיָ שְׁבָטָיו יִרְעֶה וְעַמִּים תַּחְתָּם יְרוֹדֵד
יְיָ שׁוֹמֵר אֶת גֵּרִים יָתוֹם וְאַלְמָנָה יְעוֹדֵד


יְיָ תְּחִנָּתִי יַקְשִׁיב וְעֵינַי יִפְקָח
יְיָ תְּפִלָּתִי יִקָּח


יְיָ שַׁדַּי לְחֶלְקוֹ מֵאָז הִבְדִּילָנוּ
יְיָ מָעוֹן אַתָּה הָיִיתָ לָנוּ.
אאמיר אאדיר עשרה:
וּבְכֵן פִּזְמוֹן הַלְלוּ אֶת שֵׁם יְיָ


אַאֲמִיר אַאְדִּיר עֲשָׂרָה שֵׁמוֹת בְּמֶרֶץ
אֲבָאֵר פְּלִיאַת כָּל אֶחָד וְאֶחָד בְּתֶרֶץ
אֶשְׁאַל רִשְׁיוֹן מָרוֹם שׁוֹכְנֵי עֶרֶץ
אֲיַסֵּד עֹז קוֹנֵה שָׁמַיִם וָאָרֶץ אוֹדֶה שִׁמְךָ יְיָ


אֲבָאֵר אֲבָרֵר הַשֵּׁם הָרִאשׁוֹן לְהָאִיר עֵינָיִם
בָּאֵר אֲבָרֵר יָהּ לְהַשְׁמָעוּת אָזְנָיִם
בְּאֶחָד נִקְרָא וְהוּא מִתְחַלֵּק לִשְׁנָיִם
בּוֹ זִמֵּר מְשׁוֹרֵר מְחוֹלַת מַחֲנָיִם


אֲנַצַּח אֲנַשֵּׂא הַשֵּׁם הַשֵּׁנִי בְּמוֹרָאוֹת
נַזְכִּיר יְיָ צְבָאוֹת שֶׁהוּא בְצִבְאוֹתָיו אוֹת
נֶגְדּוֹ הִטִּיף חוֹזֶה בְּמַרְאוֹת נְבוּאוֹת
נְאוּם הָאָדוֹן יְיָ צְבָאוֹת מְהֻלָּל שֵׁם יְיָ


אַגְדִּיל אַגְבִּיר הַשֵּׁם הַשְּׁלִישִׁי בְּעִתּוֹת כָּאֵל
גְּדֻלַּת אֱלֹהֵי יִשְׂרָאֵל לְהַזְכִּיר אוֹאֵל
גַּם שָׂר בִּפְנִיאֵל כְּבָנָה אֲרִיאֵל
גָּשׁ וַיִּקְרָא לוֹ אֵל אֱלֹהֵי יִשְׂרָאֵל לְהַגִּיד כִּי יָשָׁר יְיָ


אֲבָאֵר אָבִין הַשֵּׁם הָרְבִיעִי הַנֶּעְלָם
בְּסוֹד אֱלֹהִים חַיִּים יָרֹן כָּל נֶאֱלָם
בְּכֵן נָם חוֹזֶה הוּא אֱלֹהִים חַיִּים וּמֶלֶךְ עוֹלָם
בּוֹ נִשְׁבַּע אֵל וַיִּגְזֹר מַאֲמָר וַיִּשְׁלָם חַי אָנִי נְאוּם יְיָ


אֲיַקֵּר אֲיַסֵּד הַשֵּׁם הַחֲמִישִׁי פַּעֲמָיִם
יִפְעַת אֵל הַכָּבוֹד הִרְעִים עַל מָיִם
יְעָדוֹ מְחוֹקֵק דָּת אֲצוּלַת יוֹמָיִם
יִסַּד אֵין כָּאֵל יְשׁוּרוּן רוֹכֵב שָׁמַיִם כִּי אֵל גָּדוֹל יְיָ


אֲרַחֵשׁ אֲרוֹמֵם הַשֵּׁם הַשִּׁשִּׁי בְּפֶלֶץ
רוֹמְמוּת שַׁדַּי אֶפְרֹשׁ וְאֶחְגֹּר חֶלֶץ
רָאוּי דֵּי עֶרְכּוֹ לְמוֹצְאוֹ בְעֶלֶץ
רָז תַּעֲלוּמוֹ נִגְלָה לְאֵיתָן בְּמֶלֶץ בְּאֵל שַׁדַּי וּשְׁמִי יְיָ


אוֹדֶה אוֹקִיר הַשֵּׁם הַשְּׁבִיעִי הַנִּדְגָּל
וְשֵׁם רָם אֲבָאֵר בְּסוֹד עִם הַנִּסְגָּל
וְסוֹדוֹ שֶׁהוּא יוֹשֵׁב בְּרוּם הַגַּלְגַּל
וְעַל כֵּן זִמֵּר מְשׁוֹרֵר מְפַלֵּס מַעְגָּל רָם עַל כָּל גּוֹיִים יְיָ


אֲלַהֵג אֲלַמֵּד הַשֵּׁם הַשְּׁמִינִי לְאֹם עֲמוּסָה
לַחַשׁ נִשָּׂא אֲפַעְנֵחַ בְּמִלָּה פְרוּשָׂה
לְהוֹדִיעַ כִּי הוּא נוֹשֵׂא זְרוּתָה וְקַצְוֵי פְלוּסָה
לָכֵן נֶאֱמַר כִּי כֹה אָמַר רָם וְנִשָּׂא אַדִּיר בַּמָּרוֹם יְיָ


אֲחַסֵּן אֲחַקֵּר הַשֵּׁם הַתְּשִׁיעִי לַהֲרִימוֹ
חֲסִין שׁוֹכֵן עַד נִקְרָא בְתַעֲצוּמוֹ
חֵלֶף כִּי לָנֶצַח יִשְׁכֹּן מְרוֹמוֹ
חוֹזֶה עַל כֵּן הִטִּיף שׁוֹכֵן עַד וְקָדוֹשׁ שְׁמוֹ וְאַתָּה מָרוֹם לְעוֹלָם יְיָ


אֲזַמֵּר אֶזְכֹּר הַשֵּׁם הָעֲשִׂירִי וְאֶתְאוֹשֵׁשׁ
זִמְרַת קָדוֹשׁ אֲצַפְצֵף וְלֹא אֶתְבּוֹשֵׁשׁ
זֶה כִּי הוּא קָדוֹשׁ וּמְשָׁרְתָּיו קְדוֹשִׁים לְהִתְקוֹשֵׁשׁ
קְדֻשָּׁתוֹ בְכָל יוֹם יְשַׁלְּשׁוּ שַׂרְפֵי שֵׁשׁ קָדושׁ קָדוֹשׁ קָדוֹשׁ יְיָ.


מעון לך:
וּבְכֵן מָעוֹן


מָעוֹן לְךָ לְמַטָּה / יַאֲמִירוּן יֹאמֵרוּן / אֱמוּנִים אֵיתָנִים / אֲצִילֵי תֵבֵל
וּלְךָ לְמַעְלָה / יְאַדְּרוּן יְאַשְּׁרוּן / אֵלִים אֶרְאֶלִּים / אוֹפַנֵּי מָעוֹן


מָעוֹן לְךָ לְמַטָּה / יְנוֹבְבוּן יְנוֹפְפוּן / נְדִיבִים נְצִיבִים / נְדוּדֵי תֵּבֵל
וּלְךָ לְמַעְלָה / יְנַצְּחוּן יְנַשְּׂאוּן / נִשְׂגָּבִים נִצָּבִים / נוֹצְצֵי מָעוֹן


מָעוֹן לְךָ לְמַטָּה / יְיַקְּרוּן יְיַשְּׁרוּן / יְדִידִים יְחִידִים / יְדוּעֵי תֵבֵל
וּלְךָ לְמַעְלָה / יְיַסְּדוּן יְיַחֲדוּן / יְקָרִים יְשָׁרִים / יְקוּדֵי מָעוֹן


מָעוֹן לְךָ לְמַטָּה / יְשׁוֹרְרוּן יְשַׁחֲרוּן / שְׁחוּיִים שְׁאוּיִים / שְׁכוּנֵי תֵבֵל
וּלְךָ לְמַעְלָה / יַשְׁפִּיעוּן יַשְׁמִיעוּן / שִׁנְאַנִּים שַׁאֲנַנִּים / שְׁקוּפֵי מָעוֹן


מָעוֹן לְךָ לְמַטָּה / יְלַהֲגוּן יְלַמְּדוּן / לְהוּקִים לְקוּקִים / לְכוּדֵי תֵבֵל
וּלְךָ לְמַעְלָה / יְלַבְּדוּן יְלַבְּבוּן / לוֹהֲטִים לוֹאֲטִים / לְאַפְסֵי מָעוֹן


מָעוֹן לְךָ לְמַטָּה / יְמַלְּלוּן יַמְשִׁילוּן / מְרוּדִים מְעוּדִים / מְעוּטֵי תֵבֵל
וּלְךָ לְמַעְלָה / יַמְלִיכוּן יִמָּכְכוּן / מְנוֹצְצִים מְרוֹצְצִים / מַלְאֲכֵי מָעוֹן


מָעוֹן לְךָ לְמַטָּה / יְהוֹדוּן יְהַדְּרוּן / הֲדוּכִים הֲמוּכִים / הֲלוּמֵי תֵבֵל
וּלְךָ לְמַעְלָה / יֶהְגּוּן יֶהֱמוּן / הִלּוֹת הֲמֻלּוֹת / הֲמוֹנֵי מָעוֹן


מָעוֹן לְךָ לְמַטָּה / יְקוּמוּן יְקַדְּמוּן / קְשׁוּטִים קְמוּטִים / קְרוּאֵי תֵבֵל
וּלְךָ לְמַעְלָה / יִקָּפְצוּן יִקָּבְצוּן / קְצִינִים קְרוּנִים / קְדוֹשֵׁי מָעוֹן


מָעוֹן לְךָ לְמַטָּה / יְטַיְלוּן יְטִיבוּן / טְפוּחִים טְרוּחִים / טְחוּיֵי תֵבֵל
וּלְךָ לְמַעְלָה / יְטוֹפְפוּן יַטִּיפוּן / טָסִים טְכוּסִים / טַפְסְרֵי מָעוֹן


מָעוֹן לְךָ לְמַטָּה / יִנְאֲמוּן יַנְעִימוּן / נְכוֹנִים נְבוֹנִים / נְפוּצֵי תֵבֵל
וּלְךָ לְמַעְלָה / יְנוֹפְפוּן יְנִיפוּן / נִשְׁקָפִים נִזְקָפִים / נְצִיבֵי מָעוֹן


מָעוֹן לְךָ לְמַטָּה / יְגִילוּן יַגְדִּילוּן / גְּאוּלִים גְּמוּלִים / גְּזוּרֵי תֵבֵל
וּלְךָ לְמַעְלָה / יִגְמְרוּן יַגְבִּירוּן / גָּשִׁים גּוֹעֲשִׁים / גְּדוּדֵי מָעוֹן


מָעוֹן לְךָ לְמַטָּה / יְבָאֲרוּן יְבָרְרוּן / בְּחִירִים בְּהִירִים / בְּרוּרֵי תֵבֵל
וּלְךָ לְמַעְלָה / יְבַצְּרוּן יְבַשְּׂרוּן / בְּרָקִים בּוֹהֲקִים / בִּזְקֵי מָעוֹן


מָעוֹן לְךָ לְמַטָּה / יַיְשִׁירוּן יַיְקִירוּן / יְשָׁרִים יְקָרִים / יְסוֹדֵי תֵבֵל
וּלְךָ לְמַעְלָה / יֵיטִיבוּן יְיַבְּבוּן / יְקוּדִים יְעוּדִים יְצוּקֵי מָעוֹן


מָעוֹן לְךָ לְמַטָּה / יִרְחֲשׁוּן יִרְעֲשׁוּן / רְעוּצִים רְצוּצִים / רְמוּסֵי תֵַבֵל
וּלְךָ לְמַעְלָה / יְרוֹמְמוּן יְרַנְּנוּן / רְחוּפִים רְצוּפִים / רִשְׁפֵּי מָעוֹן


מָעוֹן לְךָ לְמַטָּה / יוֹדוּן יִוָּּעֲדוּן / וְלָדִים וְלִמּוּדִים / וְתִיקֵי תֵבֵל
וּלְךָ לְמַעְלָה / יו יו / ו ו / ו מָעוֹן


מָעוֹן לְךָ לְמַטָּה / יְלַהֲגוּן יְלַחֲשׁוּן / לְעוּטִים לְקוּטִים / לְתַנִּינֵי תֵבֵל
וּלְךָ לְמַעְלָה / יְלַבְּבוּן יְלַבְּדוּן / לַפִּידִים לְמוּדִים / לְהוּקֵי מָעוֹן.
מעון אדיר:
מָעוֹן אַדִּיר מֵאָז רִאשׁוֹן / נִסְתָּר מֵרְאוּת אִישׁוֹן
יוֹדוּךָ כָּל פֶּה וְלָשׁוֹן / יְיָ אֱלֹהֵי הַשָּׁמַיִם


מָעוֹן נִמְצָא בַכֹּל דַּרְכֶּךָ / וְנִפְלָא לִמְצֹא עֶרְכֶּךָ
מְאַחֵז שַׁפְרִיר סֻכֶּךָ / רוּמָה עַל הַשָּׁמַיִם


מָעוֹן יוֹשֵׁב קֶדֶם דֹּק הֶעֱמַדְתָּ / וְגָבְהֵי שָׁמַיִם רִפְסַדְתָּ
לְפָנִים הָאָרֶץ יָסַדְתָּ / וּמַעֲשֵׂה יָדֶיךָ שָׁמַיִם


מָעוֹן שִׁפְרֵר זְרוּתֵי מַעַל / וּמָדַד מַיִם בַּשֹּׁעַל
בְּמַאֲמָר וְלֹא בְּפֹעַל / עוֹשֶׂה כֹּל נוֹטֶה שָׁמַיִם


מָעוֹן לְשִׁמְךָ הַכֹּל יְהוֹדוּן / וְגֹדֶל זְרוֹעֲךָ יַגִּידוּן
שְׁחָקִים וַאֲרָקִים יְעִידוּן / וּצְבָא הַשָּׁמַיִם


מָעוֹן מֵאֵין לְבָבוֹת יְכִילוּךָ / לְמִי יְדַמּוּךָ וְיַמְשִׁילוּךָ
וְהִנֵּה לֹא יְכַלְכְּלוּךָ / הַשָּׁמַיִם וּשְׁמֵי הַשָּׁמַיִם


מָעוֹן הִנֵּה נִקְרָֻא שְׁמֶךָ / וְהַכֹּל נִהְיָה מִמֶּךָ
וְאֵי זֶה יִהְיֶה מְקוֹמֶךָ / הֲלֹא אֱלוֹהַּ גֹּבַהּ שָׁמַיִם


מָעוֹן הֲלֹא מִנִּי עַד תָּקַפְתָּ / וְהַכֹּל מֵאָז הִקַּפְתָּ
וּבְעֵת אֲשֶׁר הִשְׁקַפְתָּ / אֶרֶץ רָעֲשָׁה גַּם שָׁמַיִם


מָעוֹן קוֹרֵא הַכֹּל מִמְּךָ / וְהַכֹּל שָׁר תַּעֲצוּמְךָ
יְיָ אֲדוֹנֵינוּ מָה אַדִּיר שִׁמְךָ / אֲשֶׁר תְּנָה הוֹדְךָ עַל הַשָּׁמַיִם


מָעוֹן טְפוּחֵי חַיּוֹת טִכֵּס / וְאַחַת לְאַחַת רִכֵּס
וְנִרְאִים כְּנוֹשְׂאֵי הַכֵּס / מֵעַל הַשָּׁמַיִם


מָעוֹן נִפְלֵאתָ מְאֹד וְנִשְׂגַּבְתָּ / מִשְׁכַּן שְׁחָקִים רָכַבְתָּ
וְעֻזְּךָ עֲלֵיהֶם הִרְכַּבְתָּ / אֵין כָּאֵל יְשׁוּרוּן רוֹכֵב שָׁמַיִם


מָעוֹן בְּגַאֲוָה וָעֹז נֶאְדַּרְתָּ / גַּם בַּעֲנָוָה נֶהְדַּרְתָּ
כִּי עַל כְּנַף רוּחַ גַּרְתָּ / וֵאלֹהֵינוּ בַּשָּׁמַיִם


מָעוֹן רָם עַל כֹּל וּמִכֹּל נִפְרַדְתָּ / וְעַל הַר סִינַי יָרַדְתָּ
יוֹם אֲשֶׁר הֶחֱרַדְתָּ / מוֹסְדוֹת הַשָּׁמַיִם


מָעוֹן יָחִיד לוֹ הָעֹז נִתְכָּן / וּבְרֹב עֲנָוָה נִסְכָּן
לִשְׁכֹּן בְּאֹהֶל וּמִשְׁכָּן / הוֹדוֹ עַל אֶרֶץ וְשָׁמַיִם


מָעוֹן הָדוּר אֲשֶׁר לוֹ נִתְוֵַיתָ / וְצִיּוֹן לְמוֹשָׁב אִוִּיתָ
וְכִסֵּא לְכִסֵּא הִשְׁוֵיתָ / הַנּוֹטֶה כַדֹּק שָׁמַיִם


מָעוֹן וְעַל כָּל אֱלֹהִים נַעֲלֵיתָ / וְנוֹרָאוֹת מְאֹד נִפְלֵיתָ
וְהַכֹּל עֻזְךָ מִלֵּאתָ / מִקְצֵה הַשָּׁמַיִם וְעַד קְצֵה הַשָּׁמַיִם


מָעוֹן דּוֹרְשֶׁיךָ עֵת קְרָאוּךָ / הִנֵּה לְנֶגְדָּם מְצָאוּךָ
עַל כֵּן עַמִּים יְרֵאוּךָ / תַּחַת כָּל הַשָּׁמַיִם


מָעוֹן הִנֵּה בְּמָעוֹן יָשַׁבְתָּ / וּמָעוֹן לַכֹּל נֶחְשַׁבְתָּ
מִמְּעוֹן קָדְשְׁךָ הִקְשַׁבְתָּ / וְאַתָּה תִּשְׁמַע הַשָּׁמַיִם.
אתה אפדת:
מָעוֹן אַדִּיר מֵאָז רִאשׁוֹן / נִסְתָּר מֵרְאוּת אִישׁוֹן
יוֹדוּךָ כָּל פֶּה וְלָשׁוֹן / יְיָ אֱלֹהֵי הַשָּׁמַיִם


מָעוֹן נִמְצָא בַכֹּל דַּרְכֶּךָ / וְנִפְלָא לִמְצֹא עֶרְכֶּךָ
מְאַחֵז שַׁפְרִיר סֻכֶּךָ / רוּמָה עַל הַשָּׁמַיִם


מָעוֹן יוֹשֵׁב קֶדֶם דֹּק הֶעֱמַדְתָּ / וְגָבְהֵי שָׁמַיִם רִפְסַדְתָּ
לְפָנִים הָאָרֶץ יָסַדְתָּ / וּמַעֲשֵׂה יָדֶיךָ שָׁמַיִם


מָעוֹן שִׁפְרֵר זְרוּתֵי מַעַל / וּמָדַד מַיִם בַּשֹּׁעַל
בְּמַאֲמָר וְלֹא בְּפֹעַל / עוֹשֶׂה כֹּל נוֹטֶה שָׁמַיִם


מָעוֹן לְשִׁמְךָ הַכֹּל יְהוֹדוּן / וְגֹדֶל זְרוֹעֲךָ יַגִּידוּן
שְׁחָקִים וַאֲרָקִים יְעִידוּן / וּצְבָא הַשָּׁמַיִם


מָעוֹן מֵאֵין לְבָבוֹת יְכִילוּךָ / לְמִי יְדַמּוּךָ וְיַמְשִׁילוּךָ
וְהִנֵּה לֹא יְכַלְכְּלוּךָ / הַשָּׁמַיִם וּשְׁמֵי הַשָּׁמַיִם


מָעוֹן הִנֵּה נִקְרָֻא שְׁמֶךָ / וְהַכֹּל נִהְיָה מִמֶּךָ
וְאֵי זֶה יִהְיֶה מְקוֹמֶךָ / הֲלֹא אֱלוֹהַּ גֹּבַהּ שָׁמַיִם


מָעוֹן הֲלֹא מִנִּי עַד תָּקַפְתָּ / וְהַכֹּל מֵאָז הִקַּפְתָּ
וּבְעֵת אֲשֶׁר הִשְׁקַפְתָּ / אֶרֶץ רָעֲשָׁה גַּם שָׁמַיִם


מָעוֹן קוֹרֵא הַכֹּל מִמְּךָ / וְהַכֹּל שָׁר תַּעֲצוּמְךָ
יְיָ אֲדוֹנֵינוּ מָה אַדִּיר שִׁמְךָ / אֲשֶׁר תְּנָה הוֹדְךָ עַל הַשָּׁמַיִם


מָעוֹן טְפוּחֵי חַיּוֹת טִכֵּס / וְאַחַת לְאַחַת רִכֵּס
וְנִרְאִים כְּנוֹשְׂאֵי הַכֵּס / מֵעַל הַשָּׁמַיִם


מָעוֹן נִפְלֵאתָ מְאֹד וְנִשְׂגַּבְתָּ / מִשְׁכַּן שְׁחָקִים רָכַבְתָּ
וְעֻזְּךָ עֲלֵיהֶם הִרְכַּבְתָּ / אֵין כָּאֵל יְשׁוּרוּן רוֹכֵב שָׁמַיִם


מָעוֹן בְּגַאֲוָה וָעֹז נֶאְדַּרְתָּ / גַּם בַּעֲנָוָה נֶהְדַּרְתָּ
כִּי עַל כְּנַף רוּחַ גַּרְתָּ / וֵאלֹהֵינוּ בַּשָּׁמַיִם


מָעוֹן רָם עַל כֹּל וּמִכֹּל נִפְרַדְתָּ / וְעַל הַר סִינַי יָרַדְתָּ
יוֹם אֲשֶׁר הֶחֱרַדְתָּ / מוֹסְדוֹת הַשָּׁמַיִם


מָעוֹן יָחִיד לוֹ הָעֹז נִתְכָּן / וּבְרֹב עֲנָוָה נִסְכָּן
לִשְׁכֹּן בְּאֹהֶל וּמִשְׁכָּן / הוֹדוֹ עַל אֶרֶץ וְשָׁמַיִם


מָעוֹן הָדוּר אֲשֶׁר לוֹ נִתְוֵַיתָ / וְצִיּוֹן לְמוֹשָׁב אִוִּיתָ
וְכִסֵּא לְכִסֵּא הִשְׁוֵיתָ / הַנּוֹטֶה כַדֹּק שָׁמַיִם


מָעוֹן וְעַל כָּל אֱלֹהִים נַעֲלֵיתָ / וְנוֹרָאוֹת מְאֹד נִפְלֵיתָ
וְהַכֹּל עֻזְךָ מִלֵּאתָ / מִקְצֵה הַשָּׁמַיִם וְעַד קְצֵה הַשָּׁמַיִם


מָעוֹן דּוֹרְשֶׁיךָ עֵת קְרָאוּךָ / הִנֵּה לְנֶגְדָּם מְצָאוּךָ
עַל כֵּן עַמִּים יְרֵאוּךָ / תַּחַת כָּל הַשָּׁמַיִם


מָעוֹן הִנֵּה בְּמָעוֹן יָשַׁבְתָּ / וּמָעוֹן לַכֹּל נֶחְשַׁבְתָּ
מִמְּעוֹן קָדְשְׁךָ הִקְשַׁבְתָּ / וְאַתָּה תִּשְׁמַע הַשָּׁמַיִם.
אתה אמון:
בְכֵן פִּזְמוֹן יְיָ מָעוֹן אַתָּה


אַתָּה אָמוֹן קָנִיתָ / אַתָּה אֶצְלָהּ חָנִיתָ
אַתָּה אַרְמוֹן בָּנִיתָ / אַתָּה נוֹרָא אַתָּה


אַתָּה תּוֹכֵן שְׁחָקִים / אַתָּה תּוֹמֵךְ חֲזָקִים
אַתָּה תּוֹלֶה אֲרָקִים / רַבּוֹת עָשִׂיתָ אַתָּה


אַתָּה בְּלִי חֹק נִקְצָב / אַתָּה בְּאֵין גְּבוּל נֶחְצָב
אַתָּה בַּכֹּל נִצָּב / אִם אֶסַּק שָׁמַיִם שָׁם אַתָּה


אַתָּה שַׁדַּי בְּרוּם עֶרֶץ / אַתָּה שַׁלִּיט בְּכָל הָאָרֶץ
אַתָּה שׁוֹכֵן בְּאֵין קֶרֶץ / נָכוֹן כִּסְאֲךָ מֵאָז מֵעוֹלָם אַתָּה


אַתָּה גֵּאוּת לָבַשְׁתָּ / אַתָּה גְּבוּרוֹת כָּבַשְׁתָּ
אַתָּה גְּדֻלָּה חָבַשְׁתָּ / כִּי גָדוֹל אַתָּה


אַתָּה רַחוּם רַב יֶשַׁע / אַתָּה רוֹצֶה מְחוֹת פֶּשַׁע
אַתָּה רָחוֹק מֵרֶשַׁע / כִּי לֹא אֵל חָפֵץ רֶשַׁע אַתָּה


אַתָּה דּוֹרֵשׁ עֲמֻקּוֹת / אַתָּה דּוֹחֶה מְצוּקוֹת
אַתָּה דּוֹבֵר צְדָקוֹת / זַךְ וְיָשָׁר אַתָּה


אַתָּה קָדוֹשׁ בְּרָאתַנִי / אַתָּה קֶדֶם נְשָׂאתַנִי
אַתָּה קָטֹן קְרָאתַנִי / יְצַרְתִּיךָ עֶבֶד לִי אַתָּה


אַתָּה הֲדִקּוֹתָ רָהַב / אַתָּה הָפַכְתָּ לַהַב
אַתָּה הָגִיתָ בְאַהַב / קָרָאתִי בְשִׁמְךָ לִי אַתָּה


אַתָּה צַוֵּה חֲסָדֶיךָ / אַתָּה צַהֵל יְדִידֶךָ
אַתָּה צַדֵּק עֲבָדֶיךָ / כִּי תִפְאֶרֶת עֻזָּמוֹ אַתָּה


אַתָּה וְהַעֲבֵר מִרְיֵנוּ / אַתָּה וְהַבֵּט עָנְיֵנוּ
אַתָּה וּגְאַל שִִׁבְיֵנוּ / כִּי גוֹאֵל אַתָּה


אַתָּה פְּלֵטִים תְּנַהֵר / אַתָּה פְּשָׁעִים תְּטַהֵר
אַתָּה פִּדְיוֹן תְּמַהֵר / וְאָמַרְתָּ לְלֹא עַמִּי עַמִּי אַתָּה


אַתָּה זַכִּים תּוֹשִׁיב / אַתָּה זוֹעֲקִים תַּקְשִׁיב
אַתָּה זְרוּיִים תָּשִׁיב / וְלֵאמֹר לְצִיּוֹן עַמִּי אַתָּה


אַתָּה עֲשׁוּקִים תְּחַלֵּץ / אַתָּה עָרִיץ תְּאַלֵּץ
אַתָּה עוּצִית תְּפַלֵּץ / אוֹמְרִים לָעֵץ אָבִי אַתָּה


אַתָּה חַלֵּץ נִדֶּשֶׁת / אַתָּה חַזֵּק נֶשֶׁת
אַתָּה חַתֵּת קֶשֶׁת / אוֹמֵר לְרָשָׁע צַדִּיק אַתָּה


אַתָּה סַעֵד אֹם חֲלוּשָׁה / אַתָּה סַעֵר בֶּן גְּרוּשָׁה
אַתָּה סוּר מִירֻשָּׁה / כִּי בֶּן אִשָּׁה אַחֶרֶת אָתָּה


אַתָּה טְלָאִים תְּקַבֵּץ / אַתָּה טְרוּפִים תְּרַבֵּץ
אַתָּה טִירָה תְּשַׁבֵּץ / אַלּוּף נְעוּרַי אָתָּה


אַתָּה נֵכִים תְּשַׁסֵּף / אַתָּה נְפוֹצִים תְּאַסֵּף
אַתָּה נוֹהֵג כַּצֹּאן יוֹסֵף / רֹאשׁ שִׁבְטֵי יִשְׂרֵָאֵל אַתָּה


אַתָּה יְהִירִים תְנָאֵר / אַתָּה יִנּוֹן תְּפָאֵר
אַתָּה יִשְׁעוֹ תְבָאֵר / הוּא יִקְרָאֵנִי אָבִי אַתָּה


אַתָּה מֶלֶךְ עוֹלָם / אַתָּה מִכֹּל נֶעְלָם
אַתָּה מוֹשֵׁל עַל כֻּלָּם / מְשָׁל בָּנוּ גַּם אַתָּה


אַתָּה כְּתָמִים תִּדְלַח / אַתָּה כֻּלָּם תִּסְלַח
אַתָּה כֹּפֶר תִּשְׁלַח / כְּחַסְדְּךָ זְכָר לִי אַתָּה


אַתָּה לְחַזֵּק הַבֶּדֶק / אַתָּה לְיַשֵּׁר כָּל חֵדֶק
אַתָּה לוֹבֵשׁ הַצֶּדֶק / כִּי צַדִּיק אַתָּה.
היית עד לא:
הָיִיתָ עַד לֹא א / וְלָנֶצַח תִּהְיֶה
לָכֵן יא / שִׁמְךָ אֶהְיֶה אֲשֶׁר אֶהְיֶה


הָיִיתָ עַד לֹא ב / וְלָנֶצַח תִּהְיֶה
לָכֵן יב / שִׁמְךָ אֶהְיֶה אֲשֶׁר אֶהְיֶה


וכו׳ – עד ע


הָיִיתָ עַד לֹא / פִנִּיתָ שֻׁלְחָן / וְלָנֶצַח תִּהְיֶה
לָכֵן / יְפֹאַר יִפָּלֵא / שִׁמְךָ אֶהְיֶה אֲשֶׁר אֶהְיֶה


הָיִיתָ עַד לֹא / צַלְמָוֶת רָקוּם / וְלָנֶצַח תִּהְיֶה
לָכֵן / יִצָּרֵף יִצְדַּק / שִׁמְךָ אֶהְיֶה אֲשֶׁר אֶהְיֶה


הָיִיתָ עַד לֹא / קָרַעְתָּ חַיָּה / וְלָנֶצַח תִּהְיֶה
לָכֵן / יִקְדַּשׁ יִקָּרֵא / שִׁמְךָ אֶהְיֶה אֲשֶׁר אֶהְיֶה


הָיִיתָ עַד לֹא / רִצַּפְתָּ שְׁבִיעִי / וְלָנֶצַח תִּהְיֶה
לָכֵן / יֵרָאֶה יְרוֹמַם / שִׁמְךָ אֶהְיֶה אֲשֶׁר אֶהְיֶה


הָיִיתָ עַד לֹא / שָׁבַתָּ מִכֹּל / וְלָנֶצַח תִּהְיֶה
לָכֵן / יִשָּׁפֵר יִשָּׁחֵר / שִׁמְךָ אֶהְיֶה אֲשֶׁר אֶהְיֶה


הָיִיתָ עַד לֹא / תִּכַּנְתָּ כָּל זֶה / וְלָנֶצַח תִּהְיֶה
לָכֵן / יִתָּכֵן יִתָּקֵף / שִׁמְךָ אֶהְיֶה אֲשֶׁר אֶהְיֶה.
שעה לחש:
שְׁעֵה לַחַשׁ מְעֻנֶּה / הַיּוֹם לְךָ נִבְדָּל
לְךָ יִשְׁפֹּךְ שִׂיחוֹ / וְקוֹלוֹ לֹא יֶחְדַּל
מָרוֹם הַט אָזְנְךָ / וְכֹחֶךָ יִגְדַּל
כִּי הָיִיתָ מָעוֹז לַדָּל


שְׁעֵה לַחַשׁ מְדֻכֶּה / וְגַם נַעֲנֶה וּמֻכֶּה
אֲשֶׁר דִּמְעוֹ יְפַכֶּה / וְכַף אֶל כַּף יַכֶּה
בְּצִדְקוֹ לֹא יִזְכֶּה / אֲבָל צִדְקְךָ יְחַכֶּה
לְךָ יַעֲטֹף וְיִבְכֶּה / כְּדַל יַעֲטֹף עַל דָּל


שְׁעֵה לַחַשׁ מְעֻטָּף / בְּשִׁבֹּלֶת נִשְׁטָף
בְּפִי אַרְיֵה נֶחְטָף / וּכְאֶשְׁכֹּל נִקְטָף
יִתֵּן זַעֲקוֹ לְטוֹטָף / וְכִשְׁחֵלֶת נָטָף
יוֹם יַעֲטֹף כַּטַּף / לְךָ מָעֹז וּמִגְדָּל.
אמרה גולה:
וּבְכֵן יְיָ מָעוֹן אַתָּה הָיִיתָ לָנוּ
פִּזְמוֹן יְיָ תִּשְׁפֹּת שָׁלוֹם לָנוּ


אָמְרָה גוֹלָה וְסוּרָה / אֲשֶׁר בְּיַד צָרִים עֲצוּרָה
בְּעוֹדִי בְּבוֹר גָּלוּת אֲסוּרָה / שָׁם אַדִּיר יְיָ לָנוּ


בְּחוּנָה בְגָלוּת יוֹשֶׁבֶת / כָּאֳנִיָּה בְלֶב יָם שׁוֹכֶבֶת
בְּכָל עֵת תְּעוֹרֵר מַחֲשֶׁבֶת / לֵאמֹר מִי יַעֲלֶה לָּנוּ


גְּרוּשָׁה מֵחֵל וָעֹפֶל / סְגוּרָה בְּמַחְשָׁךְ וָאֹפֶל
כִּמְעַט תֹּאבַד מִשֶּׁפֶל / לוּלֵי יְיָ צְבָאוֹת הוֹתִיר לָנוּ


דְּחוּיָה עִם כָּל מַמְלֶכֶת / כְּיוֹנָה קְצוּצָה מָשְׁלֶכֶת
צָדוּ צְעָדֶיהָ מִלֶּכֶת / בַּמִּדְבָּר אָרְבוּ לָנוּ


הֲפוּכָה כְּצִפּוֹר בְּתוֹךְ רֶשֶׁת / בְּכָל עֵת לִשָּׁחֵט נִדְרֶשֶׁת
וְהִיא בְּכָל זֹאת אוֹרֶשֶׁת / אוּלַי יִתְעַשֵּׁת הָאֱלֹהִים לָנוּ


וְכַמָּה זְמַנִּים נֶחְשָׁבוּ / וְעַמְּךָ בְּגָלוּת יָשָׁבוּ
וְאוֹיְבִים מֵאַחֲרֵיהֶם לֹא שָׁבוּ / כִּי עַתָּה יֹאמְרוּ אֵין מֶלֶךְ לָנוּ


זָמְמוּ שֶׁקֶר לְהַחְבִּיר / וְכִחֲשׁוּ בְדַת אֵל כַּבִּיר
אֲשֶׁר אָמְרוּ לִלְשׁוֹנֵנוּ נַגְבִּיר / שְפָתֵנוּ אִתָּנוּ מִי אָדוֹן לָנוּ


חֲסִין הוֹפַע בְּהוֹדֶךָ / וּשְׁלַח כְּמֵאָז יָדֶךָ
וְקַנֵּא לְשֵׁם כְּבוֹדֶךָ / לֹא לָנוּ יְיָ לֹא לָנוּ


טָאֵט מַלְכוּת נְבָיוֹת / וּטְרֹף פְּרִיצֵי חַיּוֹת
טוֹרְפֵי פְזוּרִים כְּשֵׂיוֹת / אֲשֶׁר אָמְרוּ נִירְשָׁה לָּנוּ


יָרַשׁ שֵׂעִיר הִגְלָנוּ / וְהַיּוֹם כַּמָּה אֲכָלָנוּ
הָאִישׁ אֲשֶׁר כִּלָּנוּ / וַאֲשֶׁר דִּמָּה לָנוּ


כְּאַיִן תַּמְנוּ וְאָבַדְנוּ / מֵרֹב אֲדוֹנִים עָבַדְנוּ
כִּמְעַט מֵהֶם נִכְחַדְנוּ / לוּלֵי יְיָ שֶׁהָיָה לָנוּ


לְרַגְלֵי עֲבָדִים כָּפַפְנוּ / וְעַל בּוֹר וּמַסְגֵּר אֻסַּפְנוּ
עַל צַוָּארֵנוּ נִרְדָּפְנוּ / יָגַעְנוּ לֹא הוּנַח לָנוּ


מָרוֹם אַיֵּה חֲסָדֶיךָ / גָּמַלְתָּ מֵאָז יְדִידֶיךָ
אֲשֶׁר שָׁמְעוּ עֲבָדֶיךָ / וַאֲבוֹתֵינוּ סִפְּרוּ לָנוּ


נָאֵר גֵּאִים וְשַׁקֵּץ / וְגַלֵּה פְלִיאַת הַקֵּץ
וְצָעִיר רוֹדֵם הָקֵץ / קוּמָה עֶזְרָתָה לָנוּ


סַגֵּב שְׁפָלִים מִשְּׁחוֹחַ / וְשִׂיחָם יֶעֱרַב כְּנִיחוֹחַ
וּלְקֹט שׁוֹשָׁן מִבֵּין חוֹחַ / וּלְכָה לִישׁוּעָתָה לָּנוּ


עֲצוּבָה עֲזוּבָה תְּשַׂמַּח / וְדִמְעַת לֶחְיָהּ תֶּמַח
וְצֶמַח צַדִּיק יִצְמַח / כִּי יֶלֶד יֻלַּד לָנוּ


פְּרֹק עֻלִּי וְהָסֵר / וְזָרִים תּוֹסִיף לְיַסֵּר
וּשְׁלַח מְהֵרָה מְבַשֵּׂר / וְיָבוֹא כַגֶּשֶׁם לָנוּ


צַהֵל יַקִּיר נִבְזֶה / וּמֶלֶךְ בְּיָפְיוֹ נֶחֱזֶה
וְיוּשַׁר הַשִּׁיר הַזֶּה / בְּאֶרֶץ יְהוּדָה עִיר עָז לָנוּ


קִרְיַת עֻזִּי תִצְלַח / וְאַתָּה תִּשְׁמַע וְתִסְלַח
וְתִשָּׂא עָווֹן נֶאֱלָח / אֵל יְיָ וַיָּאֶר לָנוּ


רִנַּת עוֹשֵׂי תְשׁוּבָה / תִּהְיֶה כְעוֹלָה חֲשׁוּבָה
וְיוֹדוּ נְשׁוּיֵי מְשׁוּבָה / לֹא כַחֲטָאֵינוּ עָשָׂה לָנוּ


שָׁלוֹם וְחֶדְוָה עָשִׂיתָ / וַעֲווֹן עַמְּךָ נָשִׁיתָ
פֶּשַׁע וַחֲטָאָה כִּסִּיתָ / כִּי גַּם כָּל מַעֲשֵׂינוּ פָּעַלְתָּ לָנוּ


תָּמִיד תִּהְיֶה נֶגְדֶּךָ / שַׁוְעַת עַמְּךָ וַעֲבָדֶיךָ
הַרְאֵנוּ יְיָ חַסְדֶּךָ / וְיֶשְׁעֲךָ תִּתֵּן לָנוּ.
בדור ודור:
וּבְכֵן בְּדוֹר וָדוֹר


בְּדוֹר וָדוֹר אַתָּה אֵל מִסְתַּתֵּר בְּשַׁפְרִיר מָדוֹר
אַתָּה יְיָ לְעוֹלָם תֵּשֵׁב כִּסְאֲךָ לְדוֹר וָדוֹר
בְּדוֹר וָדוֹר בְּחִירִים יְתַנּוּ צִדְקְךָ שָׁמוֹר וְלָמוֹד
לְדוֹר וָדוֹר אֱמוּנָתֶךָ כּוֹנַנְתָּ אֶרֶץ וַתַּעֲמֹד
בְּדוֹר וָדוֹר גְּדֻלָּתְךָ יְהוֹדוּן וֵאלֹהוּתְךָ יָעִידוּ
דּוֹר לְדוֹר יְשַׁבַּח מַעֲשֶׂיךָ וּגְבוּרוֹתֶיךָ יַגִּידוּ
בְּדוֹר וָדוֹר דְּבָרְךָ נִצָּב בַּשָּׁמַיִם וְנִסְדַּר סָדוֹר
מַלְכוּתְךָ מַלְכוּת כָּל עוֹלָמִים וּמֶמְשַׁלְתְּךָ בְּכָל דּוֹר וָדוֹר
בְּדוֹר וָדוֹר הָגֹה אֶהְגֶּה צִדְקְךָ בְּנֹעַם צִפְצוּפִי
חַסְדֵי יְיָ עוֹלָם אָשִׁירָה לְדוֹר וָדוֹר אוֹדִיעַ אֱמוּנָתְךָ בְּפִי
בְּדוֹר וָדוֹר וְלָנֶצַח אֲשַׁנֵּן תֹּקֶף גְּדֻלָּתֶךָ
וַאֲנַחְנוּ עַמְּךָ וְצֹאן מַרְעִיתֶךָ נוֹדֶה לְךָ לְעוֹלָם לְדוֹר וָדוֹר נְסַפֵּר תְּהִלָּתֶךָ
בְּדוֹר וָדוֹר זִמְרָתְךָ יְשִׂיחוּן וְהַכֹּל יְעִידוּךָ
אַזְכִּירָה שִׁמְךָ בְּכָל דּוֹר וָדוֹר עַל כֵּן עַמִּים יְהוֹדוּךָ
בְּדוֹר וָדוֹר חֲסִין יָהּ הָאוֹמֵר לְכָל פְּעֻלָּה דַיָּהּ
תִּכָּתֶב זֹאת לְדוֹר אַחֲרוֹן וְעַם נִבְרָא יְהַלֶּל יָהּ
בְּדוֹר וָדוֹר טוּבְךָ אֶרְחַשׁ וְאַטִּיף יִשְׁרָתֶךָ
עַד אַגִּיד זְרוֹעֲךָ לְדוֹר לְכָל יָבוֹא גְּבוּרָתֶךָ
בְּדוֹר וָדוֹר יַסֵּד אֲיַסֵּד עֻזְּךָ לָבוֹא עַד תְּכוּנָתוֹ
כִּי טוֹב יְיָ לְעוֹלָם חַסְדּוֹ וְעַד דּוֹר וָדוֹר אֱמוּנָתוֹ
בְּדוֹר וָדוֹר כַּבִּיר קְרָא יְמִינְךָ לְגַלּוֹת לְעוֹלָמִים
עוּרִי כִּימֵי קֶדֶם דּוֹרוֹת עוֹלָמִים
בְּדוֹר וָדוֹר לִדְבָרְךָ יְצַפּוּ יְדִידִים דּוֹבֵר מֵישָׁרִים
יִירָאוּךָ עִם שָׁמֶשׁ וְלִפְנֵי יָרֵחַ דּוֹר דּוֹרִים
בְּדוֹר וָדוֹר מֶמְשַׁלְתְּךָ יֶקַוּוּ הֱיוֹתָם לְשֵׁם וְלִתְהִלָּה
זֶה דּוֹר דּוֹרְשָׁיו מְבַקְּשֵׁי פָנֶיךָ יַעֲקֹב סֶלָה
בְּדוֹר וָדוֹר נָצַרְתָּ עַם זוּ מֵרֻכְסֵי עֲוִילִים וְנִכְלָם
אַתָּה יְיָ תִּשְׁמְרֵם תִּצְּרֶנּוּ מִן הַדּוֹר זוּ לְעוֹלָם
בְּדוֹר וָדוֹר סֶלָה מְנַע מִתְנַקֵּשׁ הַנִּשְׂרָע
אָמַר בְּלִבּוֹ בַּל אֶמּוֹט לְדוֹר וָדוֹר אֲשֶׁר לֹא בְרָע
[בְּדוֹר וָדוֹר ע
בְּדוֹר וָדוֹר פּ
בְּדוֹר וָדוֹר צ
בְּדוֹר וָדוֹר ק
בְּדוֹר וָדוֹר ר
בְּדוֹר וָדוֹר שׁ
בְּדוֹר וָדוֹר תּ ]


למעלה בש:
לְמַעְלָה בְּשׁ שׁ      עֻזְּךָ נִסְדַּר סָדוֹר
וּלְמַטָּה בְּשׁ שׁ         תִּשׁתּ בְּדוֹר וָדוֹר


לְמַעְלָה בְּל ל     עֻזְּךָ נִסְדַּר סָדוֹר
וּלְמַטָּה ל    תִּתְל בְּדוֹר וָדוֹר


לְמַעְלָה בְּמ מ     עֻזְּךָ נִסְדַּר סָדוֹר
וּלְמַטָּה בְּמ מ    תִּתְמ בְּדוֹר וָדוֹר


לְמַעְלָה בְּה ה     תִּתְה עֻזְּךָ נִסְדַּר סָדוֹר
וּלְמַטָּה בְּה ה    בְּדוֹר וָדוֹר


לְמַעְלָה בְּב ב     עֻזְּךָ נִסְדַּר סָדוֹר
וּלְמַטָּה בְּב ב    תִּתְב בְּדוֹר וָדוֹר


לְמַעְלָה בְּר ר     עֻזְּךָ נִסְדַּר סָדוֹר
וּלְמַטָּה בְּר ר    תִּתְר בְּדוֹר וָדוֹר


לְמַעְלָה בְּי י     עֻזְּךָ נִסְדַּר סָדוֹר
וּלְמַטָּה בְּי י    תִּתְי בְּדוֹר וָדוֹר


לְמַעְלָה בְּה ה     עֻזְּךָ נִסְדַּר סָדוֹר]
וּלְמַטָּה בְּהוֹדוֹת הֲמוֹנִים תִּתְהַלֵּל    בְּדוֹר וָדוֹר


לְמַעְלָה בְּוַעַד וְתִיקִים עֻזְּךָ נִסְדַּר סָדוֹר
וּלְמַטָּה בְּוֶסֶת וְעוּדִים תִּתְוַעֵד בְּדוֹר וָדוֹר


לְמַעְלָה בְּדֹהַר דְּגוּלִים עֻזְּךָ נִסְדַּר סָדוֹר
וּלְמַטָּה בְּדִבְרַת דְּלוּלִים תִּתְדָּרֵשׁ בְּדוֹר וָדוֹר


לְמַעְלָה בַּהֲמוֹן הַמַּעֲנִים עֻזְּךָ נִסְדַּר סָדוֹר
וּלְמַטָּה בַּהֲמוֹן הַמְּעֻנִּים תִּתְהַדֵּר בְּדוֹר וָדוֹר


לְמַעְלָה בְּחֹסֶן חֲיָלִים עֻזְּךָ נִסְדַּר סָדוֹר
וּלְמַטָּה בְּזֶמֶר זְהִירִים תִּתְקַדֵּשׁ בְּדוֹר וָדוֹר.


שוכן עד וקדוש:
שׁוֹכֵן עַד וְקָדוֹשׁ שִׁמְךָ בְּסוֹד חוֹסֶיךָ
לְדוֹר וָדוֹר כִּסְאֲךָ נָכוֹן בְּרוּם אֲפָסֶיךָ
מֵעוֹלָם אַתָּה הָדוּר בְּפִי עֲמוּסֶיךָ / דּוֹר לְדוֹר יְשַׁבַּח מַעֲשֶׂיךָ


לְךָ אֵל חַי וְקַיָּם לְךָ הָעֹז וְהַנֶּצַח
לְךָ יֵאוֹת הַהוֹד וְהַזֶּמֶר וְהַפֶּצַח
מִי יַעֲרֹךְ נֶגְדְּךָ וּמִי יָרִים נֶגְדְּךָ מֵצַח / מְאֹד עָמְקוּ וְגָדְלוּ פְּלָאֶיךָ וְנִסֶּיךָ


מַלְכוּתְךָ מֵאָז אֵל נִשְׂגָּב לְבַדֶּךָ
אֶחָד וְאֵין שֵׁנִי וּמִי יַעֲמֹד נֶגְדֶּךָ
יָצַרְתָּ עוֹלָם בְּרָב טוּבְךָ וְחַסְדֶּךָ / תִּכַּנְתָּ זְרוּתִים וְשָׁקַלְתָּ פְלוּסֶיךָ


הִפְאַרְתָּ אָדָם בְּכָל יְצוּרֵי תֵבֵל
וְחָשַׁקְתָּ בְזַרְעוֹ נַחֲלַת חֶבֶל
לִמַּדְתָּהּ וַתֵּט לְךָ שִׁכְמָהּ נְשֹׂא סֵבֶל / הֶעֱצַמְתָּהּ וְשַׂמְתָּהּ מְנָת חֶלְקְךָ וְכוֹסֶךָ


גָּזַרְתָּ יוֹם זֶה לְכַפֵּר בּוֹ עֲווֹנֶיהָ
יוֹם בּוֹ קִדְּשָׁה צוֹם וַתִּקְבֹּץ הֲמוֹנֶיהָ
וּמֵאֶמֶשׁ תִּשָּׂא לְךָ לִבָּהּ וְעֵינֶיהָ / שְׁעֵה שִׂיחָהּ וּכְמֹס דִּמְעָתָהּ בִּכְמָסֶיךָ


בְּהִתְעַטֵּף עֲנִיָּה כְּדַל יַעֲטֹף עַל דֶּלֶת
רְעֵבָה גַּם צְמֵאָה חֲסָדֶיךָ מְיַחֶלֶת
פְּרֹשׂ נָא כַפְּךָ לָהּ וְאַל תָּשׁוּב נִכְשֶׁלֶת / וְאַנְחָתָהּ וְכַעֲסָהּ יְהִי כֹפֶר כַעֲסֶךָ


יָהּ אֵין לָהּ קָרְבָּן לְכַפֵּר עַל אֲשָׁמֶיהָ
אֲבָל חֶלְבָּהּ וְדָמָהּ מְקוֹם חֶלְבֵי שְׁלָמֶיהָ
וּזְרִיקַת דִּמְעָהּ כִּזְרִיקַת דָּמֶיהָ / זְרָק נָא אֵל לְטַהֲרָהּ זְרֹק לָהּ מֵי רְסִיסֶיךָ


רְפָא שִׁבְרָהּ סִבְרָהּ וְתִתְחַדֵּשׁ כְּמִטֶּרֶם
עֲווֹנֶיהָ תִכְבֹּשׁ וְתַשְׁלִיכֵם בְּמֵי זֶרֶם
גֶּפֶן זֹאת תִּפְקֹד וְתִקְרָא עַל הַכֶּרֶם / צְמַח וּפְרַח כַּרְמִי וְיִטְּפוּ עֲסִיסֶיךָ.
בטרם אגדת:
וּבְכֵן בְּטֶרֶם הָרִים
וֵאלֹהִים מַלְכִּי מִקֶּדֶם


בְּטֶרֶם אֲגֻדַּת שְׁלֹשִׁים וּשְׁתַּיִם מְנוּיָה
וְעַד לֹא אָמוֹן שַׁעֲשׁוּעִים קְנוּיָה
אֱלֹהוּתְךָ אַחַת בְּלִי שְׁנוּיָה / מְעוֹנָה אֱלֹהֵי קֶדֶם


בְּטֶרֶם נוֹצַצְתָּ אוֹר צָפוּן וַתַּבְרִיר
וְעַד לֹא נֶחְבַּר נִיצוֹץ לַהַב עִם סַגְרִיר
נָאוֹר הָיִיתָ בְּאֶפֶס שַׁפְרִיר / הֲלֹא אַתָּה מִקֶּדֶם


בְּטֶרֶם יִקְרַת כִּסֵּא חֶבְיוֹן הַנֶּהְדָּר
וְעַד לֹא יִפְעַת פַּרְגּוֹד הַנִּגְדָּר
יָחִיד וְנִשְׂגָּב שִׁמְךָ הַנְֶאְדָּר / כִּי אֶזְכְּרָה מִקֶּדֶם


בְּטֶרֶם שִׁקַּעְתָּ מוּצָק בִּשְׁאוֹל וְתַחְתִּיָּה
וְעַד לֹא שִׁוִּּיתָ קַו יָרֹק עַל צִיָּה
שִׁפְרַרְתָּ חוּג גֻּלַּת עֲלִיָּה / וּמוֹצָאוֹתָיו מִקֶּדֶם


בְּטֶרֶם לִכַּדְתָּ זְרוּמֵי צוּלַת מַשָּׂאוֹן
וְעַד לֹא לֹהֲקוּ מִגַּיְא בְּכֹחַ וָאוֹן
לֶכֶת גַּלְגַּל לֶכֶת קִפָּאוֹן / וּמֵרֹאשׁ הַרֲרֵי קֶדֶם


בְּטֶרֶם מָסַר נֵרוֹת בְּגֻלַּת חוּג הַנִּשְׁקָף
וְעַד לֹא מָשַׁל בִּצְבָא רוֹם הַנִּזְקָף
מִלֵּא שֻׁלְחַן אֲדָמָה דֶּשֶׁן וַיַּקַּף / גַּן בְּעֵדֶן מִקֶּדֶם


בְּטֶרֶם הִתְאִיר דִּמְיוֹן צַלְמוֹ וַיְנוֹפֵף
וְעַד לֹא הֱבִיאוֹ תַחַת מְסוּכָה לְהִסְתּוֹפֵף
הִשְׁלִיחַ זִיז מִקְנֶה וְצִפּוֹר מְעוֹפֵף / אֲשֶׁר צִוָּה מִימֵי קֶדֶם


בְּטֶרֶם בְּכֹחוֹ סִבֵּב הָאוֹר בַּגַּלְגַּל
וְעַד לֹא בֵאֵר יָמִים לְהָאִיר כָּל מַעְגָּל
בֵּרַר יוֹם הַשְּׁבִיעִי לָעָם הַנִּסְגָּל / חָשַׁבְתִּי יָמִים מִקֶּדֶם


בְּטֶרֶם רִדַּד אֲפֻדַּת שִׁבְעָה שְׁחָקִים
וְעַד לֹא רִפַּד אֲגֻדַּת שִׁבְעָה אֲרָקִים
רָמַז מֵאָז שִׁבְעָה דְבָרִים לְהָקִים / אַבִּיעָה חִידוֹת מִנִּי קֶדֶם


בְּטֶרֶם יָעַד לִבְנוֹת בִּירָה וְאַרְמוֹן
וְעַד לֹא יָזַם לְגַלּוֹת כָּל מַטְמוֹן
יָעַץ לִקְנוֹת דָּת קְרוּאָה אָמוֹן / רֵאשִׁית דַּרְכּוֹ קֶדֶם


בְּטֶרֶם הִבְדִּיל וְהִגְדִּיל כָּל צָפָה
וְעַד לֹא הֵבַר לְשׁוֹנוֹת כָּל שָׂפָה
הִקְדִּים מִי זֹאת בָּרָה וְיָפָה / זְכֹר עֲדָתְךָ קָנִיתָ קֶדֶם


[בְּטֶרֶם ו
וְעַד לֹא ו
ו      קֶדֶם]


בְּטֶרֶם דִּגֵּל הַדְרַת הַזִּיו הַנִּמְתָּק
וְעַד לֹא דָלָה הָאוֹר הַנִּבְהָק
דִּלָּה כִסֵּא הַכָּבוֹד וְהוּא הַנֶּעְתָּק / עַל הָהָר אֲשֶׁר מִקֶּדֶם


בְּטֶרֶם הִתְאִיר גְּלִילוֹת אֲדָמָה בְמוֹעֵצוֹת
וְעַד לֹא הִצִּיב גְּבוּלוֹת עַמִּים נִקְבָּצוֹת
הֵכִין לְעַמּוֹ צְבִי לְכָל הָאֲרָצוֹת / מִימֵי קֶדֶם


בְּטֶרֶם גִּבֵּל וַיִּתְקַע אֶדֶן
וְעַד לֹא גִלְגֵּל אֹהֶל אַפֶּדֶן
גִּנֵּן לְחוֹסָיו טִירַת גַּן עֵדֶן / עַלִּיזָה מִימֵי קֶדֶם


בְּטֶרֶם בִּסֵּס כִּידוֹר וּמְדוּרַת הָעֶלֶק
וְעַד לֹא בִצֵּר נַחַל נִרְשַׁף בְּדֶלֶק
בִּעֵר לַנְּסוֹגִים כִּידוֹדֵי עֶלֶק / אֲשֶׁר הָיוּ מִימֵי קֶדֶם


בְּטֶרֶם יְהִירִים חַנְפֵי לֵב פָּרְצוּ פֶרֶץ
וְעַד לֹא יָעֲצוּ הַוּוֹת לְכָלָה וָחֶרֶץ
יָעַד תְּשׁוּבָה לְהַצִּילָם מִקֶּרֶץ / וְהָיוּ בָנָיו כְּקֶדֶם


בְּטֶרֶם רֶצֶף כָּל פְּעֻלָּה הָיָה נֶאְדָּר
וְעַד לֹא רְאוּת כָּל נִמְצָא הָיָה נֶהְדָּר
רוֹמְמוּת עֹז בְּכָל פֶּה נִסְדָּר / לָרוֹכֵב בִּשְׁמֵי קֶדֶם


בְּטֶרֶם וְלִפְנֵי קְרֹא עֲמוּסָיו זַעֲקָם הִקְשִׁיב
וְעַד לֹא וִדּוּי פִּשְׁעָם סְלִיחָה יָשִׁיב
וְנַחֲלַת חֶבְלוֹ כְּמֵאָז יוֹשִׁיב / תִּשְׁכֹּן כִּימֵי קֶדֶם


בְּטֶרֶם לִפְנוֹת עֶרֶב שִׂיחָם יֶעֱרַב
וְעַד לֹא לַיִל יִקְרַב יִשְׁעָם יִקְרַב
לְהָשִׁיב לְקַדְמוֹת שְׁאֵרִית עַם רָב / יִתְּנֵנִי כְיַרְחֵי קֶדֶם.


שחקים וארקים:
שְׁחָקִים וַאֲרָקִים בְּטֶרֶם נִרְקָעוּ
לִפְנֵי תְהוֹמוֹת בְּדַעְתְּךָ נִבְקָעוּ
מָעוֹן הָיִיתָ עַד לֹא נִתְקָעוּ / בְּטֶרֶם הָרִים הָטְבָּעוּ


לִגְיוֹנֵי עֶרֶץ בְּטֶרֶם הֻצָּבוּ
וַהֲמוֹנֵי אֶרֶץ בְּטֶרֶם חֻצָּבוּ
מָעוֹן הָיִיתָ עַד לֹא נִקְצָבוּ / וּבְעֵת קָרָאתָ אֲלֵיהֶם וְשָׁמָעוּ


מַצְלוּלֵי זְרוּמִים בְּטֶרֶם כִּלִּיתָ
וּפְנֵי הֲדוּמִים בְּטֶרֶם גִּלִּיתָ
מָעוֹן הָיִיתָ עַד לֹא כִלִּיתָ / וְעִקְבוֹתֶיךָ לֹא נוֹדָעוּ


הֵן דִּשְׁאֵי צִיָּה בְּטֶרֶם פָּרָחוּ
וּמְאוֹרֵי עֲלִיָּה בְּטֶרֶם זָרָחוּ
מָעוֹן הָיִיתָ עַד לֹא אָרָחוּ / לְפָנֶיךָ יוֹם יוֹם יִשְׁתַּחֲווּ וְיִכְרָעוּ


הֲמוֹן חַיּוֹת וְדַיּוֹת בְּטֶרֶם מִלֵּאתָ סִפְקָם
וְגוֹי גָּלוּם וְצָלוּם בְּטֶרֶם רֻקַּם
מָעוֹן הָיִיתָ עַד לֹא חַי וְלֹא קָם / וְעֵת תּוֹסֵף רוּחָם יֵאָסְפוּ וְיִגְוָעוּ.


הרים אדנת:
וּבְכֵן הָרִים


הָרִים אִדַּנְתָּ מָעוֹן בְּשַׁפְרִיר זְבוּלוֹ
  אֲשֶׁר בְּיָדוֹ מֶחְקְרֵי אָרֶץ וְתוֹעֲפוֹת הָרִים לוֹ


הָרִים בְּטֶרֶם יָצַקְתָּ עֲפָרָם בְּכוּר צוֹרֵף
  נָאוֹר אַתָּה אַדִּיר מֵהַרְרֵי טָרֶף


הָרִים גָּלַמְתָּ עַד רֹאשׁ מוּצַק שָׁמַיִם
  תְּהוֹם כַּלְּבוּשׁ כִּסִּיתוֹ עַל הָרִים יַעַמְדוּ מָיִם


הָרִים דִּשַּׁנְתָּ לְהוֹצִיא חָצִיר וּבָלִיל וָגֶרֶץ
  מַשְׁקֶה הָרִים מֵעֲלִיּוֹתָיו מִפְּרִי מַעֲשֶׂיךָ תִּשְׂבַּע הָאָרֶץ


הָרִים הִצְמַחְתָּ עֵץ פְּרִי וְזֶרַע קָצִיר
הַמֵּכִין לָאָרֶץ מָטָר הַמַּצְמִיחַ הָרִים חָצִיר


הָרִים וְעַל בְּלִימָה תָלִיתָה צוּר הַמָּעֹז
  יְיָ בִּרְצוֹנְךָ הֶעֱמַדְתָּה לְהַרְרֵי עֹז


הָרִים זָעוּ מֵאֵימַת גַּעֲרָתְךָ וְנִגְרָעוּ
  הַמַּעְתִּיק הָרִים וְלֹא יָדָעוּ


הָרִים חוּל תָּחוּל חֶזְקָתָם בְּיַד הַנִּפְלָא
  יִרְעֲשׁוּ הָרִים בְּגַאֲוָתוֹ סֶלָה


הָרִים טֻלְטְלוּ מִמַּבָּטְךָ וְשָׁנוּ
  הַמַּבִּיט לָאָרֶץ וַתִּרְעָד יִגַּע בֶּהָרִים וְיֶעֱשָׁנוּ


הָרִים יוֹם צֵאת לְיֵשַׁע עַמֶּךָ נֶחְפָּזוּ
  וַתִּגְעַשׁ וַתִּרְעַשׁ הָאָרֶץ וּמוֹסְדֵי הָרִים יִרְגָּזוּ


הָרִים כְּקָרַעְתָּ יַם סוּף עַד נֵבֶךְ קִיצוֹן
  הֶהָרִים רָקְדוּ כְאֵילִים גְּבָעוֹת כִּבְנֵי צֹאן


הָרִים לָמָּה תְּרַצְּדוּן עַל הַר תִּפְאַרְתּוֹ
  הָהָר חָמַד אֱלֹהִים לְשִׁבְתּוֹ


הָרִים מָעֲדוּ יוֹם הֵנַפְתָּ גִשְׁמֵי עֶלְיוֹנַי
  הָרִים נָזְלוּ מִפְּנֵי יְיָ


הָרִים נָמוֹגוּ בְּתִתְּךָ רֵאשִׁית קִנְיָנַי
  הָרִים כַּדּוֹנַג נָמָסוּ מִלִּפְנֵי יְיָ


הָרִים שׂוֹשׂ יָשִׂישׂוּ בְּבוֹא מְדַלֵּג עַל הֶהָרִים
  מִמְּעוֹנוֹת אֲרָיוֹת מֵהַרְרֵי נְמֵרִים


הָרִים עָלוֹץ יַעַלְצוּ בְּבוֹא לְעַמְּךָ יִשְׁעָם
  יִשְׂאוּ הָרִים שָׁלוֹם לָעָם


הָרִים פְּאֵרְךָ יְתַנּוּ וְעֹז מַלְכוּתְךָ יְשַׁנֵַּנוּ
  נְהָרוֹת יִמְחָאוּ כָף יַחַד הָרִים יְרַנֵּנוּ


הָרִים צָהוֹל יִצְהֲלוּ יוֹם תִּלְקֹט שׁוֹשָׁן מֵחֵדֶק
  עַמִּים הַר יִקְרָאוּ שָׁם יִזְבְּחוּ זִבְחֵי צֶדֶק


הָרִים קוֹל צוֹפַי יִשְׂאוּ לְהִתְבַּשֵּׂר
  מַה נָּאווּ עַל הֶהָרִים רַגְלֵי מְבַשֵּׂר


הָרִים רִנָּה יִפְצְחוּ כְּנַמְתָּ לַשּׁוֹשַׁנָּה
  הֶהָרִים וְהַגְּבָעוֹת יִפְצְחוּ לִפְנֵיכֶם רִנָּה


הָרִים שְׁבָטִים יַעֲלוּ חַג וְשַׁבָּת וְחֹדֶשׁ
  וְהִשְׁתַּחֲווּ לַיְיָ בְּהַר הַקֹּדֶשׁ


הָרִים תִּכֵּן גֵּיא חִזָּיוֹן עֲלֵיהֶם תָּרִים
  וְהָיָה בְּאַחֲרִית הַיָּמִים נָכוֹן יִהְיֶה הַר בֵּית יְיָ בְּרֹאשׁ הֶהָרִים.


אזכיר גבורות:
וּבְכֵן אַזְכִּיר גְּבוּרוֹת יוֹצֵר הָרִים


אַזְכִּיר גְּבוּרוֹת יוֹצֵר הָרִים
אֵל מִסְתַּתֵּר בְּשַׁפְרִיר זְבוּלוֹ
אֵין מִי יְמַלֵּל עֹז הִלּוּלוֹ
אָז בְּהַרְרֵי עַד הֶרְאָה גָדְלוֹ
אֲשֶׁר בְּיָדוֹ מֶחְקְרֵי אָרֶץ וְתוֹעָפוֹת הָרִים לוֹ / עַל כֵּן אַאֲמִיר יוֹצֵר הָרִים


אַזְכִּיר גְּבוּרוֹת יוֹצֵר הָרִים
נְסוֹגִים לְהַשְׁחִית דַּרְכָּם מְהִירִים
נִשְׁקַף וַיַּרְא כִּי רַבָּה רָעַת יְהִירִים
נֵד מַעְיְנוֹת רַבָּה עֲלֵיהֶם הֵרִים
וַיְּכֻסּוּ הֶהָרִים / עַל כֵּן אֲנַשֵּׂא יוֹצֵר הָרִים


אַזְכִּיר גְּבוּרוֹת יוֹצֵר הָרִים
יוֹם פָּקַד עֲווֹן עַם יָרַט
יוּצַק יְסוֹדָם כְּחָז גָּר וְרָט
יְקוּמִים כָּלַל וְעַבְדּוֹ פֵרַט
וַתָּנַח הַתֵּבָה עַל הָרֵי אֲרָרָט / עַל כֵּן אֲיַקֵּר [יוֹצֵר הָרִים


אַזְכִּיר גְּבוּרוֹת יוֹצֵר הָרִים
שׁ
שׁ
שׁ          עַל כֵּן אשׁ      יוֹצֵר הָרִים


אַזְכִּיר גְּבוּרוֹת יוֹצֵר הָרִים
ל
ל
ל           עַל כֵּן אל      יוֹצֵר הָרִים


אַזְכִּיר גְּבוּרוֹת יוֹצֵר הָרִים
מ
מ
מ           עַל כֵּן אמ       יוֹצֵר הָרִים


אַזְכִּיר גְּבוּרוֹת יוֹצֵר הָרִים
ה
ה
ה           עַל כֵּן אה      יוֹצֵר הָרִים]


ותבל בטרם:
וַתְּחוֹלֵל אֶרֶץ וְתֵבֵל


וְתֵבֵל בְּטֶרֶם שְׁפָתֶיהָ מוֹצֶקֶת
וְעַד לֹא שְׁתוּלָה רְגָבִים נִדְבֶּקֶת
שַׁעֲשׁוּעִים אֶצְלְךָ מְשַׂחֶקֶת / מְשַׂחֶקֶת בְּתֵבֵל


וְתֵבֵל בְּטֶרֶם מָתַחְתָּ מְמַדֵּי אֲפָסֶיהָ
וְעַד לֹא לִנְטוֹת קַו לִרְסִיסֶיהָ
יָסַדְתָּ מְצוּקֵי בְסִיסֶיהָ / וַיָּשֶׁת עֲלֵיהֶם תֵּבֵל


וְתֵבֵל בְּטֶרֶם מַדּוֹתָ אֲפָסֶיהָ וּקְצָבֶיהָ
וְעַד לֹא דִבַּקְתָּ דִבְקֵי רְגָבֶיהָ
מָתַחְתָּ זְרוּתִים סְבִיבֶיהָ / עוֹשֶׂה אֶרֶץ בְּכֹחוֹ מֵכִין תֵּבֵל


וְתֵבֵל בְּטֶרֶם הֲסִבּוֹתָ בְּחֵץ הַגַּלְגַּל
וְעַד לֹא הִבְרַחְתָּ מִשְׁבְּרֵי הַגַּל
הֵן קוֹל רַעַמְךָ בַּגַּלְגַּל / הֵאִירוּ בְרָקִים תֵּבֵל


וְתֵבֵל בְּטֶרֶם בְּצַוַּאר גְּבָעוֹת עֶדְיָם
וְעַד לֹא בְּתַלְמֵי שָׂדַי פִּרְיָם
בְּרוּחֲךָ יִקָּווּ אֲפִיקֵי יָם / וַיִּגָּלוּ מוֹסְדוֹת תֵּבֵל


וְתֵבֵל בְּטֶרֶם רָחֲשׁוּ זִיזֵי רְמָשֶׂיהָ
וְעַד לֹא רָחֲפוּ סִיסֶיהָ
רוֹבְצִים יְאוֹרִים עַל אֲפָסֶיהָ / וּמָלְאוּ פְנֵי תֵבֵל


וְתֵבֵל בְּטֶרֶם יוֹצְאֵי בִטְנָהּ בְּגַבָּהּ
וְעַד לֹא יִתְרוֹצְצוּ בָנֶיהָ בְקִרְבָּהּ
יָצַקְתָּ יְצִיר כַּף לִמְשֹׁל בָּהּ / וְהוּא יִשְׁפֹּט תֵּבֵל


וְתֵבֵל בְּטֶרֶם הִפְרַדְתָּ לִגְלִילִים וּגְבוּל
וְעַד לֹא הִתְאַרְתָּ צָרְפַת וּגְבוּל
הֲכִינוֹתָ כַנָּה נְטוּעָה לְמִקְדָּשׁ וּזְבוּל / רֹאשׁ עַפְרוֹת תֵּבֵל


וְתֵבֵל בְּטֶרֶם ו
וְעַד לֹא    ו
         ו               תֵּבֵל


וְתֵבֵל בְּטֶרֶם ד
וְעַד לֹא    ד
          ד           תֵּבֵל


וְתֵבֵל בְּטֶרֶם ה
וְעַד לֹא    ה
          ה           תֵּבֵל]


אתה אל קדם:
אַתָּה אֵל קֶדֶם / הַנּוֹצֵר אָחוֹר וָקֶדֶם
עֲדָתְךָ קָנִיתָ קֶּדֶם / אֱלֹהִים מַלְכִּי מִקֶּדֶם


אַתָּה בִּימִינְךָ טִפַּחְתָּ שְׁמֵי עֶרֶץ / אַף יָדְךָ יָסְדָה אֶרֶץ
לְךָ שָׁמַיִם אַף לְךָ אֶרֶץ / בּוֹרֵא קְצוֹת הָאָרֶץ


אַתָּה גִּבַּהְתָּ מַיִם בָּעֲלִיָּה / וּמֵהֶם כִּנַּסְתָּה גִנַּזְתָּ בַתַּחְתִּיָּה
וּבִדְבָרְךָ הַכֹּל נִהְיָה / גְּדוֹל הָעֵצָה וְרַב הָעֲלִילִיָּה


אַתָּה דוֹרֵשׁ גְּלוּיִים וּסְתוּרִים / וְנִקְרֵאתָה מַשְׁפִּיל וּמֵרִים
בּוֹרֵא רוּחַ וְיוֹצֵר הָרִים / דּוֹבֵר צֶדֶק מַגִּיד מֵישָׁרִים


אַתָּה הַשָּׂם לָאָדָם עַיִן / [נֶעְלָם מִ]כָּל עַיִן
וּמְשׁוֹטֵט בְּכָל עַיִן / הַנּוֹתֵן רוֹזְנִים לְאָיִן


אַתָּה וְנוֹפֵחַ בָּאָדָם נִשְׁמַת רוּחוֹ / מֵכִין מִצְעֲדֵי אָרְחוֹ
[מִ]שְׁפָּט עוֹרֵךְ לְנִכְחוֹ / וּמַגִּיד לָאָדָם מַה שֵּׂחוֹ


אַתָּה זוֹכֵר הַבְּרִית וְהַחֶסֶד לְאֶלֶף דּוֹר / וּמֶמְשַׁלְתְּךָ בְּכָל דּוֹר וָדוֹר
כֵּן פַּצְתָּה לַאֲבִי גְדוֹר / זֶה שְׁמִי לְעוֹלָם וְזֶה זִכְרִי לְדוֹר דּוֹר


אַתָּה חַי וּמַחֲלִיף לְקוֹיֶיךָ כֹחַ / [וּ]מְשָׁרְתֶּיךָ גִּבּוֹרֵי כֹחַ
נוֹתֵן לַיָּעֵף כֹּחַ / חֲכַם לֵבָב וְאַמִּיץ כֹּחַ


אַתָּה טְהוֹר עֵינַיִם אֱלֹהִים חַיִּים / רַחֲמָן [וּמֶ]לֶךְ חָפֵץ בַּחַיִּים
סוֹדְךָ גִּלִּיתָ לְבָרִים וּנְקִיִּים / טוֹב חַסְדְּךָ מֵחַיִּים


אַתָּה יָחִיד וְשִׁמְךָ מְיֻחָד חוֹקֵר לֵ[ב] / רוֹאֶה כְלָיוֹת וָלֵב
הָרוֹפֵא לִשְׁבוּרֵי לֵב / יוֹדֵעַ תַּעֲלוּמוֹת לֵב


אַתָּה כִסְאֲךָ לַעֲדֵי עַד קַיָּם / [אַתָּה] מוֹשֵׁל בְּגֵאוּת הַיָּם
וַיָּסֶךְ בִּדְלָתַיִם יָם / כּוֹנֵס כַּנֵּד מֵי הַיָּם


אַתָּה לְעוֹלָם שֵׁם כְּבוֹדֶךָ וּמְרוֹמָם / וְעַל כֹּל תִּתְגַּדֵּל וְתִתְרוֹמָם
דּוֹר מַבּוּל מָחִיתָ יְקוּמָם / לוֹכֵד חֲכָמִים בְּעָרְמָם


אַתָּה מְכַסֶּה [הַ]שָּׁמַיִם בְּעָבִים / וּמַמְטִיר נִטְפֵי רְבִיבִים
מְכַלְכֵּל רָעִים וְטוֹבִים / מוֹנֶה מִסְפָּר לַכּוֹכָבִים


אַתָּה נוֹתֵן לַמְּלָכִים תְּשׁוּעָה / וּמַאֲזִין נְאָקָה וְשַׁוְעָה
רוֹכֵב שְׁמֵי שִׁבְעָה / נוֹטֶה שָׁמַיִם כַּיְרִיעָה


אַתָּה שַׂמְ[תָּ בָיָּ]ם דַּרְכּוֹ / וּבַנְּעָלִים נַמְתָּ [לְהַדְרִיכוֹ]
[ ]שְׁלֶיכָה שַׁמָּה בְתוֹכוֹ / סוּפָה וּסְעָרָה דַרְכּוֹ


אַתָּה עַל שָׁמַיִם יָדֶיךָ רוּמָה / נוֹתֵן עֹז וְעָצְמָה
גִּבּוֹר וְעוֹשֶׂה נְקָמָה / עוֹטֶה אוֹר כַּשַּׂלְמָה


אַתָּה פּוֹתֵחַ אֶת יָדֶיךָ / מַשְׂבִּיעַ לְכָל הַבְּרִיּוֹת מֵאוֹצְרוֹתֶיךָ
מְאֹד עָמְקוּ מַחְשְׁבוֹתֶיךָ / פְּלָאוֹת עֵדְווֹתֶיךָ


אַתָּה צוּר וּמַעֲמִיד עוֹלָם / וְדָבָר מִמְּךָ לֹא נֶעְלָם
יוֹדוּךָ עַמִּים כֻּלָּם / צִדְקָתְךָ צֶדֶק לְעוֹלָם


אַתָּה קָנִיתָ קִנְיַן קְדוּמָה לִדְרֹשׁ / נְסוּכָה מֵעוֹלָם מֵרֹאשׁ
לְךָ יְיָ הַמַּמְלָכָה וְהַמִּתְנַשֵּׂא לְכָל לְרֹאשׁ / קוֹרֵא הַדּוֹרוֹת מֵרֹאשׁ


אַתָּה רַחוּם מִשְׁעָן וּמִסְעָד / וַחֲסָדֶיךָ עַד עוֹלְמֵי עַד
הַמַּבִּיט לָאָרֶץ וַתִּרְעָד / רָם וְנִשָּׂא שׁוֹכֵן עַד


אַתָּה שִׁמַּעְתָּ לַאֲסוּרִים פְּקַח קוֹחַ / וּמְשָׁרְתֶיךָ אֵין שִׁכְחָה לִשְׁכֹּחַ
צוֹעֶה בְּרֹב כֹּחַ / שַׁדַּי לֹא מְצָאנוּהוּ שַׂגִּיא כֹחַ


אַתָּה תַקִּיף יָדְךָ רָמָה / יָהֵב דֵּעָ[ה] וְחָכְמָה
[ מָה / תּוֹלֶה אֶרֶץ עַל בְּלִימָה].


שולמית יספה:
שׁוּלַמִּית יָסְפָה שַׁוְעָה וַתַּיְשֵׁר / שֵׁנִית עַפְעַף לְעֻמַּת מִשְׂגָּבָּהּ
בְּאֶפֶס קָרְבָּן וּמֵלִיץ יֹשֶׁר / בָּאָה לְהִתְרַצּוֹת בְּשַׁוְעָהּ וְנִיבָהּ
תַּחַת הַחֵלֶב וְדַם הַחֶשֶׁר / תַּקְרִיב לְפָנֶיךָ דָּמָהּ וְחֶלְבָּהּ
שָׁכְבָה לְמַעֲצֵבָה בֵּין קוֹשֵׁר וּמִתְקַשֵּׁר / שׁוֹמְרָהּ מֵקִיץ וְלֹא יָדַע בְּשִׁכְבָהּ
בְּהִתְפָּאֵר עָלֶיהָ כָּל רָשׁ מִתְעַשֵּׁר / בְּחָשְׁבָם לֵאמֹר אֱלֹהִים עֲזָבָהּ
תָּפַשׂ הַנֵּזֶר וְהַצָּמִיד וְהַשֵּׁר / תַּחַת זֹאת לֹא יוּכַל לַהֲשִׁיבָהּ
וַתּוֹסֶף אֹמֶץ בְּדָת הַכֹּשֶׁר / וְהִיא בְכָל זֹאת מְדַבֶּרֶת עַל לִבָּהּ
נְבוּאַת הַקֵּץ פָּתְרָה לְכָל פֵּשֶׁר / נִצְּבָה מְיַחֶלֶת שַׁחֲרָהּ וְעַרְבָּהּ
הַעִירָהּ וְחַדֵּשׁ נְעוּרֶיהָ כַּנֶּשֶׁר / הָרֵם שׁוֹשַׁנָּה חוֹחִים סְבִיבָהּ
וְשֶׁפַע זְבוּלוּן וּמַעֲדַנֵּי אָשֵׁר / וּגְלִילוֹת נַפְתָּלִי יְשׁוּבוּן כְּשׁוּבָהּ
אֱמוּנַת אֶזְרָח מְקַצֵּץ הָאֶשֶׁר / אָצוּל מִכֶּשֶׁר וּמֵאוּר שְׁבִיבָהּ
שְׁתִילוֹ עָקַד וְהֵטִיב הַקֶּשֶׁר / לְכָדוֹ כַשֶּׂה לְעֻמַּת מַשְׁכִּיבָהּ
מָרוֹם צִדְקוֹ לַעֲדָתוֹ תְאַשֵּׁר / הֱיוֹת פִּתְחוֹן פֶּה לְסַלּוֹנָהּ וְסָרָבָהּ
הָסֵךְ עָלֶיהָ וְרֻכְסָהּ תְּיַשֵּׁר / קַצֵּץ עֲבוֹת חֵטְא יָגוּד עֲקֵבָהּ
טוֹבַעַת דְּלֵה וְהָקֵם עַל גֶּשֶׁר / נָאוֹר לְפָנֶיךָ לְעוֹלָם תַּצִּיבָהּ
בְּקָרְאָה כְּמַעֲשֵׂה אֶרֶץ מִצְרַיִם אֲשֶׁר / יְשַׁבְתֶּם בָּהּ.


יוספים שנית:
יוֹסְפִים / שֵׁנִית לַעֲמֹד בְּמִשְׁמֶרֶת תְּהִלָּתָם
וְלִפְנֵי יְיָ לִבָּם לִשְׁפֹּךְ וּתְחִנָּתָם
וְלֶחָי לְצִיּוֹן יַעֲלוּ / לְהַקְרִיב אֶת קָרְבְּנוֹתָם / תְּמִידִים כְּסִדְרָם וּמוּסָפִים כְּהִלְכָתָם


יוֹסְפִים / לְבֵיתְךָ יַעֲלוּ וְלָקְחוּ עִמָּם אֲמָרִים
הֱיוֹתָם מֵלִיץ בֵּינְךָ וּבֵין לֹא אַנְשֵׁי דְבָרִים
יִהְיוּ כֹפֶר בַּעֲדָם וּסְלִיחָה וְכִפּוּרִים
וְלֶחָי לְצִיּוֹן יַעֲלוּ / עַל מִזְבַּחֲךָ פָרִים / וּשְׂעִירִים כְּחֻקּוֹתָם וְנִסְכֵּיהֶם וּמִנְחָתָם


יוֹסְפִים / מִמָּגוֹר חָלוּ צְפוּן לִבָּם יִבָּדֵק
וְאֵיךְ חֶסְרוֹן יִמָּנֶה וְיַעֲלֶה בְחֶשְׁבּוֹן לְדַקְדֵּק
בִּדְקָם תַּחֲזִיק כִּי אֵין בִּלְתְּךָ מַחֲזִיק בֶּדֶק
וְלֶחָי לְצִיּוֹן יַעֲלוּ / וְשָׁם יִזְבְּחוּ זִבְחֵי צֶדֶק / וְהַקְרָבַת נִשְׁמָתָם לְךָ תְהִי כַפָּרָתָם


יוֹסְפִים / הַיּוֹם לִבָּם הִקְרִיבוּ חַטָּאתָם
וְיָד פָּרְשׂוּ וְהֵרִימוּ מְקוֹם תְּרוּמַת מִנְחָתָם
וְחֶלְבָּם חֵלֶב חַטָּאת וְנִסְכֵּיהֶם דִּמְעוֹתָם
וְלֶחָי לְצִיּוֹן יַעֲלוּ / בְּרִנָּתָם וְשִׁירָתָם / וְיִהְיוּ לְרָצוֹן כְּזִבְחֵי כִפּוּר עַל מִזְבְּחוֹתָם


יוֹסְפִים / כַּיּוֹם אִוּוּ צֵאת מִדַּרְכֵי אָדָם
וְדַרְכֵי מַלְאֲכֵי עֶלְיוֹן אָחֲזוּ וּבָאוּ בְסוֹדָם
וְשִׁירוֹת עוֹרְכִים כְּמוֹהֶם וְהֵם עוֹמְדִים עַל עָמְדָם
וְלֶחָי לְצִיּוֹן יַעֲלוּ / יִשְׂרָאֵל בְּמַעֲמָדָם / וּלְוִיִּים בְּדוּכָנָם וְכֹהֲנִים בַּעֲבוֹדָתָם.


שִׁמְךָ לְהַלֵּל מִשְׂגַּב הוֹדִי
בְּקָהָל רוֹמַמְתִּי בְּמֹעַל יָדִי
יֶעֱרַב הַשִּׂיחַ וְיִנְעַם דְּבַר הֻיְּדִי
וְאַתָּה יְיָ מָגֵן בַּעֲדִי


ציצת חבצלת:
צִיצַת חֲבַצֶּלֶת זְמִירוֹת תַּעַן / צִפְצְפָה מֵאֶמֶשׁ צִדְקְךָ וְלֹא דַמָּה
וְתִשְׁקֹל אֲמָרֶיהָ בְמֹאזְנֵי כְנַעַן / וְתֶהְמֶה בְשִׂיחָהּ כַּהֲמוֹת יָמָּה
מְחַץ מַצְמִיתֶיהָ כִּי טָעֲנוּ טַעַן / מֵאֲשֶׁר יֵאֲשׁוּהָ נַפְשָׁהּ נָדַמָּה
הִנֵּה נִגְזַרְתְּ יַעַן וּבְיַעַן / הוּמַר קִצֵּךְ וְתוֹחַלְתֵּךְ תַּמָּה
עִצְּבוּ לְבָבִי וְהִרְווּנִי לַעַן / עַד כִּי קִנְאָה בְלִבִּי הוּחַמָּה
שְׂמֵחוֹת לְאֵידִי קוֹלִי שְׁמַעַן / שִׂבְרִי אִם אָרַךְ יְיָ שָׁמָּה
וְעַד אָן אֶקְרָא וְלֹא אֶשְׁמְעָה מַעַן / וְלָמָּה תַּסְתִּיר פָּנֶיךָ וְלָמָּה
רְאֵה תְּבוּסַת גֶּפֶן הִסַּעְתָּ מִצֹּעַן / רַב זֶה כַּמֶּה שָׁנִים הָשַּׁמָּה
שֶׁתְּעוֹרֵר אַהֲבַת אֹהֶל בַּל יִצְעַן / שְׁקֹד צְפִירַת צֶדֶק בִּשְׁאוֹל הוּעַמָּה
לְבַשׁ מַעֲטֵה חֶסֶד לְעַם בְּךָ נִשְׁעָן / לָשֵׂאת עָווֹן וְחַטָּאָה הוּזַמָּה
מָרוֹם עֲשֵׂה לְמַעַנְךָ וּלְמַעַן / הֲגִיג יוֹנַת אֵלֶם בְּהַר מוֹר הוּרָמָה
הָעֵת קָרָא לְאָבִיו וַיַּעַן / טָבְחֵנִי נָא וְנַפְשׁוֹ לֹא נָשַׁמָּה
חֹן זַרְעוֹ בְקָרְאוֹ וּכְמַעֲשֵׂה אֶרֶץ כְּנַעַן / אֲשֶׁר אֲנִי מֵבִיא אֶתְכֶם שָׁמָּה.


שֶׁתֶּחְפָּץ לְקַבֵּץ מִקַּצְווֹת הָאִיִּים
בְּדוּדִים רְדוּדִים בְּזוּרִים יְרוּיִים
יְאֻסְּפוּ הֲמוֹנֵימוֹ וַהֲמוֹן דָּרֵי הָאִיִּים
לְהִתְהַלֵּךְ לִפְנֵי אֱלֹהִים בְּאוֹר הַחַיִּים.


שזופי פלטי:
שְׁזוּפֵי פְלֵטַי / אֲפוּפֵי עֵיטַי / שׁוֹקְדַי וְעוֹטַי / עַל סַף רָהִיטָי
בְּחוּרֵי חֲנִיטַי / יְלָדַי מְעוּטַי / בַּעֲדַת קְשׁוּטַי / כְּלָלַי וּפְרָטָי
תַּמּוּ מְקַשְּׁטַי / וְחוֹגְרֵי אַבְנֵטַי / תּוֹפְשֵׂי מוֹטַי / וּמְנַצְּחַי וּפוֹרְטָי
שָׁלְמוּ שַׁלִּיטַי / וְנוֹשְׂאֵי שְׁלָטַי / שֻׁפְּכוּ בְהָטַי / וְשֻׁדְּדוּ חֲרִיטָי
בַּלַּע מַלְעִיטַי / רוֹשׁ וּמַעֲלִיטַי / בַּזֵּר שׁוֹמְטַי / וְחוֹבְטַי וְלוֹבְטָי
תְּטָאֵט מְטָאטַאי / תְּלַהֵט מְלַהֲטַי / תְּפַשֵּׁט מְפַשְּׁטַי / תְּקַמֵּט מְקַמְּטַי
וְשׁוֹעֲטַי וּבוֹעֲטַי / וְשׂוֹחֲטַי וְשׁוֹחֲטַי / וּמוֹרְטַי וְיוֹרְטַי / וְחוֹלְטַי וְשׁוֹלְטָי
נַהֵר מְקַלְּטַי / וּמַהֵר מְפַלְּטַי / נַחֵת לְקוּטַי / מִבֵּין שׂוֹרְטָי
הָעֵז מְשׁוֹטְטַי / מִפּוּלַי וּפוּטַי / הָשֵׁב שׁוֹפְטַי / וְתוֹמְכֵי שַׁרְבִיטָי
וּמִיַּד מָטַי / הָקֵל עַבְטִיטַי / וּמִיוֵן טִיטַי / מְשֹׁךְ מִשּׁוֹטָי
אַשֵּׁר מֶבָּטַי / וְיַשֵּׁר מַעְבָּטַי / אַמֵּץ קוֹלְטַי / מִזְּדוֹן שֵׂטָי
שַׁבֵּר שָׁאטַי / שַׁפֵּר לָאטַי / לְהַלְבִּין חוּטַי / לְסוּרַי וְחוֹטָאי
מְפַצֵּל בְּעֵטַי / מַקְלוֹת רְהָטַי / הָלֵץ שְׁבָטַי / הַָקּוֹרְאִים אֶת מִשְׁפָּטָי.


שוכני בתי חומר:
שׁוֹכְנֵי בָתֵּי חֹמֶר / לָמָּה תִשְׂאוּ עָיִן
וּמוֹתַר הָאָדָם / מִן הַבְּהֵמָה אָיִן


לָנוּ יֵשׁ לָדַעַת / כִּי אֲנַחְנוּ תוֹלַעַת
לְגַב חֹמֶר גַּבֵּנוּ / וְאֵיךְ יִגְבַּהּ לִבֵּנוּ


מַה יִּתְרוֹן לַגֶּבֶר / וְאַחֲרִיתוֹ לַקֶּבֶר
וְזֶה יִהְיֶה לּוֹ חֵלֶף / וְלוּ חַי שָׁנִים אָלֶף


הֲלֹא אִם יַלֶךְ מֶרִי / יְבֻלַּע בַּחֲמַת קֶרִי
וְיִשָּׂרֵף בַּלַּהַב / וְלֹא יוֹעִיל הַזָּהָב


הָאָדָם הַנִּכְאֶה / פְּקַח עֵינֶיךָ וּרְאֵה
מֵאַיִן בּוֹאֶךָ / וְאָנָה מוֹצָאֶךָ


קִצְּךָ עָנִי וְאֶבְיוֹן / נִמְשָׁל לַקִּיקָיוֹן
שֶׁבִּן לַיְלָה הָיָה / וְעַד בֹּקֶר לֹא חָיָה


טוֹב אֲשֶׁר לֹא נוֹצַרְתָּ / וְעָמָל לֹא קָצַרְתָּ
וְאֵיכָה גְדוֹלוֹת תְּבַקֵּשׁ / וְאַתָּה בְתוֹךְ הַמּוֹקֵשׁ


נוֹפֵל אַתְּ מֵרֶחֶם / וְתִפְשַׁע עַל פַּת לֶחֶם
וְאִם תִּתְמַהְמַהּ רֶגַע / אֲזַי תִּמְצָא כָל נֶגַע


בְּשָׂרְךָ כְּאוֹר זָרוּחַ / בְּעוֹד יֶשׁ בּוֹ הָרוּחַ
וְעֵת תֵּצֵא הַנֶּפֶשׁ / נִשְׁאָר טִיט וָרֶפֶשׁ


רְאֵה כִּי אֵין בְּיָדֶךָ / מְאוּמָה מִכְּבוֹדֶךָ
לְזָרִים חֵילְךָ יוּקָם / וְאַתָּה תֵלֵךְ רֵיקָם


בְּכָל זֹאת לֹא חָשַׁבְתָּ / לַתַּאֲוָה הִקְשַׁבְתָּ
וְאִם תֵּטִיב רֵאשִׁיתָהּ / מַה תַּעֲשֶׂה בְּאַחֲרִיתָהּ


יַעֲזֹב רָשָׁע דַּרְכּוֹ / וְיָשֹׁב לִפְנֵי מַלְכּוֹ
אוּלַי צוּר יֵעָתֵר / וּמֵחֲרוֹנוֹ יִסָּתֵר


יְהִירִים הִתְקוֹשָׁשׁוּ / וְזִכְרוּ וְהִתְאוֹשָׁשׁוּ
שְׂאוּ לֵבָב וְכַפָּיִם / אֶל אֵל בַּשָּׁמַיִם


הָהּ עַל חַטֹּאתֵנוּ / וְאוֹי עַל נַפְשׁוֹתֵינוּ
כִּי רוּחַ רָעִינוּ / וְגַם כַּצֹּאן תָּעִינוּ


וּמַה נְּבַקֵּשׁ וּמַה נִּדְרֹשׁ / וַעֲווֹנוֹת עָבְרוּ רֹאשׁ
מְאֹד רַבּוּ עֲווֹנֵינוּ / וְאֵיךְ נִשָּׂא פָנֵינוּ


דְּלֵה עַמְּךָ מִשַּׁחַת / מוֹשֵׁל רוּם וְתַחַת
וְאִם הִקְשִׁינוּ עֹרֶף / חֲסָדֶיךָ אַל תֶּרֶף


הָפֵק חֶמְלָתֶךָ / לְעַם דּוֹפְקֵי דְלָתֶיךָ
כִּי אַתָּה אֲדוֹנֵינוּ / וְעָלֶיךָ עֵינֵינוּ.


ויהי שלוח:
וּבְכֵן וַיְהִי דְבַר יְיָ אֶל יוֹנָה בֶּן אֲמִתַּי לֵאמֹר


וַיְהִי שָׁלוּחַ אֹמֶר נִגְזָר לִשְׁמֹר
אֶל יוֹנָה בֶּן אֲמִתַּי לֵאמֹר


שַׁלִּיט [אֲנִי אֵל חַי וְקַיָּם
מ       אֵדַע אַיָּם
ה]     בְּקַרְקַע הַיָּם קָדוֹשׁ


קוּם לֵךְ אֶל נִינְוֵה לִקְרֹא שָׁם חֲרוֹנָי
כִּי עָלְתָה רָעָתָם לְפָנָי


וַיָּקָם מְשׁוֹרֵר רֶדֶת בָּאֳנִי נְכוֹנָי
לָבוֹא עִמָּהֶם תַּרְשִׁישָׁה מִלִּפְנֵי יְיָ


שַׁדַּי לְךָ מַעֲרָב וּמִזְרָח
הִנְנִי בְיָדֶךָ מַר אֶצְרָח
וְאָנָה מִפָּנֶיךָ אֶבְרָח קָדוֹשׁ


ייְיָ הֵפִיק רוּחַ וְסַעַר עוֹבֵר
וְהָאֳנִיָּה חִשְּׁבָה לְהִשָּׁבֵר


וַיִּירְאוּ בְכֵן הַמַּלָּחִים וַיִּזְעֲקוּ בְסוֹדָם
וְיוֹנָה יָרַד אֶל יַרְכְּתֵי הַסְּפִינָה וַיִּשְׁכַּב וַיֵּרָדַם


וַיִּקְרַב רַב הַחוֹבֵל לֵאמֹר קָרָא בְּקוֹל כָּבֵד
אוּלַי יִתְעַשֵּׁת הָאֱלֹהִים לָנוּ וְלֹא נֹאבֵד


וַיֹּאמְרוּ יוֹעֲצִים לְהַפִּיל גּוֹרָל לְמָ[נָה]
וַיִּפֹּל הַגּוֹרָל עַל יוֹנָה


וַיֹּאמְרוּ הֲלוּ[מִים הַגִּידָה] לָנוּ עָתָּה
מָה אַרְצֶךָ וְאֵי מִזֶּה עַם אָתָּה


וַיֹּאמֶר וּדְעוּ כִּי אֲנִי יָרֵא דָר בְּסוֹד קְדֻשָּׁה
אֲשֶׁר עָשָׂה אֶת הַיָּם וְאֶת הַיַּבָּשָׁה


וַיִּירְאוּ דְבָרוֹ בְּדַבְּרוֹ אֲלֵיהֶם
כִּי מִלִּפְנֵי יְיָ הוּא בוֹרֵחַ כִּי הִגִּיד לָהֶם


וַיֹּאמְרוּ הוֹמִים מַה נַּעֲשֶׂה וְיִשְׁתֹּק גּוֹעֵר
כִּי הַיָּם הוֹלֵךְ וְסוֹעֵר


וַיֹּאמֶר גְּשׁוּ וַהֲטִילוּנִי עִם כְּלֵיכֶם
כִּי בְשֶׁלִּי הַסַּעַר הַגָּדוֹל הַזֶּה עֲלֵיכֶם


וַיַּחְתְּרוּ בְמָשׁוֹט וְלֹא יָכְלוּ חוֹבְלֵיהֶם
כִּי הַיָּם הוֹלֵךְ וְסוֹעֵר עֲלֵיהֶם


וַיִּקְרְאוּ יָהּ אַל נֹאבַד בְּנֶפֶשׁ כִּ[סִּיתָ]
כִּי אַתָּה יְיָ כַּאֲשֶׁר חָפַצְתָּ עָשִׂיתָ


וַיִּשְׂאוּ ר לְהָטִיל נַפְשׁוֹ בְכַפּוֹ
וַיַּעֲמֹד הַיָּם מִזַּעְפּוֹ


וַיִּירְאוּ יִרְאָה גְדוֹלָה הַגְּבָרִים
וַיִּזְבְּחוּ זֶבַח לַיְיָ וַיִּדְּרוּ נְדָרִים


וַיְמַן לִבְלֹעַ צִיר דָּג [בַּמְּצוּ]לוֹת
וַיְהִי יוֹנָה בִּמְעֵי הַדָּג שְׁלֹשָׁה יָמִים וּשְׁלֹשָׁה לֵילוֹת.


אנושים וענושים:
וּבְכֵן מָה אָדָם וַתֵּדָעֵהוּ בֶּן אֱנוֹשׁ וַתְּחַשְּׁבֵהוּ
יְיָ מָה אָדָם


אֲנוּשִׁים וַעֲנוּשִׁים בְּקָשְׁיָם / אֲמֵלִים וַעֲמֵלִים בְּמִרְיָם
אַף רוֹאֵיהֶם יֹאמְרוּ אַיָּם / אָזְלוּ מַיִם מִנִּי יָם / אַךְ הֶבֶל בְּנֵי אָדָם


נְפָלִים שְׁפָלִים נִטְמוּ / נוֹדְדִים הֶבֶל יֶהֱמוּ
נִצְחָם וְכֹחָם יִתְּמוּ / נִמְשַׁל כַּבְּהֵמוֹת נִדְּמוּ / נִבְעָר כָּל אָדָם


יוֹם יוֹם זַדְנוּ וְאָשַׁמְנוּ / יַחְדָּו בֹּשְׁנוּ וְנִכְלַמְנוּ
יָעַצְנוּ רַע וְתֹךְ יָזַמְנוּ / יַחְפְּשׂוּ עוֹלוֹת תַּמְנוּ / יֵצֶר לֵב הָאָדָם


שׁוֹקֵד גָּדִישׁ וְרֶגֶב חוֹבֵשׁ / שׁוֹכֵן גּוּשׁ וְרִמָּה לוֹבֵשׁ
שָׁוֶה לַחֲצִיר גַּגּוֹת עָבֵשׁ / שֶׁקַּדְמַת שָׁלַף יָבֵשׁ / שֶׁלֹּא יִמְצָא הָאָדָם


לְקוּחִים לְדַבֵּר אִתָּם עַזּוֹת / לָתֵת לָהֶם בְּתֹפֶת אֲחֻזּוֹת
לְכוּדִים כַּצִּפֳּרִים הָאֲחוּזוֹת / לוּ חָכְמוּ יַשְׂכִּילוּ זֹאת / לִבּוֹת בְּנֵי אָדָם


מוּעָד וּמוּכָן לְקִיטוֹר גַּחַל / מְתֻקָּן וְנִסְכָּן לְתִגְרַת שַׁחַל
מָאוֹס יִמְאַס חַיָּיו בְּבַחַל / מָתְקוּ לוֹ רִגְבֵי נַחַל / מַה יִּתְרוֹן לָאָדָם


הֲמוֹנָם סָג וְיָשָׁר אֵין בָּם / הַוּוֹת בְּקִרְבָּם וְעָמָל בְּאָרְבָּם
הַמֵּבִין חֻבָּם וְחוֹפֵשׂ קִרְבָּם / הַיּוֹצֵר יַחַד לִבָּם / הִשְׁקִיף עַל בְּנֵי אָדָם


בְּבוֹא קִצּוֹ תְּסָעֲרֵהוּ / בְּאַמַּת בִּצְעוֹ תְּנַעֲרֵהוּ
בְּחֶרְמוֹ מָוֶת יְגֹרֵהוּ / בּוֹר כָּרָה וַיַּחְפְּרֵהוּ / בַּאֲשֶׁר הוּא סוֹף כָּל אָדָם


רָעוּץ וְרָצוּץ חֶלְיוֹ וְעֶדְיוֹ / רָאוּי לְשַׁלֵּם נִשְׁיוֹ בְקָשְׁיוֹ
רְגָבִים יְבַלּוּ שָׁרָשָׁיו וּפִרְיוֹ / רוֹאָיו יֹאמְרוּ אַיּוֹ / רַבָּה רָעַת אָדָם


בִּמְלֹאת סִפְקוֹ עֵצֶר יְנִיאֶנּוּ / בָּלַע חַיִל וַיְּקִיאֶנּוּ
בָּדָד יֵשֵׁב וְלֹא יִרְאֶנּוּ / בַּשָּׁלוֹם שׁוֹדֵד יְבוֹאֶנּוּ / בְּקוּם רְשָׁעִים יִסָּתֵר אָדָם


יְקָרוֹ נִשְׁחַת וְקַרְנוֹ נִגְדָּע / יְחִידָתוֹ מִשַּׁחַת בַּל יִפְדָּע
יוֹם אֲשֶׁר אֵלָיו יִתְוַדָּע / יְשַׁלֵּם אֵלָיו וְיֵדָע / יוֹדֵעַ מַחְשְׁבוֹת אָדָם


יֻדַּד כְּחֶזְיוֹן לַיְלָה בְּחֵמָה וְסָעַר / יְסֹעֵר כְּמוֹץ בְּסוּפַת יָעַר
יְגֹעַשׁ בְּגַעַשׁ כְּיָשִׁישׁ כְּנָעַר / יַחַד כְּסִיל וָבַעַר / יוּקְשִׁים בְּנֵי הָאָדָם


הִנֵּה אִם נֶחְפַּשׂ וְנִבְדַּק / הוּשַׁת כֻּלּוֹ סָג וְנֶחְדָּק
הָיֹה יִהְיֶה כְּאָבָק דַּק / הַאֱנוֹשׁ מֵאֱלוֹהַּ יִצְדָּק / הַמְלַמֵּד אָדָם


וְזָרִים בִּנְוֵהוּ יַאֲהִילוּן / וְנָכְרִים בְּאוֹצְרוֹתָיו יְגִילוּן
וְהוּא לִקְבָרוֹת יוֹבִילוּן / וּכְאוֹרֵחַ נָטָה לָלוּן / וַיֶּחֱלָשׁ וַיִּגְוַע אָדָם


דַּל לֹא יֶחְדַּל מֵעָווֹן וְאַשְׁמָה / דָּתוֹ אָוֶן עֲצָתוֹ תָרְמָה
דַּרְכּוֹ עָוֶל נְתִיבוֹ עָרְמָה / דִּבְרֵי פִיו אָוֶן וּמִרְמָה / דִּבְרַת בְּנֵי אָדָם


הוֹבֵר אֲשָׁמִים בִּצְרוֹר נֶחְתָּמִים / הָרֵי פְשָׁעִים עָלָיו נִכְתָּמִים
הִמֵּס יִמַּס בְּגַחֲלֵי רְתָמִים / הִנֵּה בִּהְיוֹתוֹ תָמִים הֶבֶל כָּל אָדָם


גָּזוּר מִטִּיט וְעַל טִיט נִסְמָךְ / גֵּווֹ פִתְאֹם יִתַּר וְיִמָּךְ
גּוּשׁ עָפָר עָנִי וָמָךְ / גֵּר אָנֹכִי עִמָּךְ / גַּם בְּנֵי אָדָם


בִּתְקֹף עָלָיו כִּידוֹר מֶלֶךְ / בְּכֵן יָשׁוּב לְאַרְצוֹ כְּהֵלֶךְ
בְּשׁוּבוֹ שָׁם עָרֹם כְּחֵלֶךְ / בַּהֶבֶל בָּא וּבַחֹשֶׁךְ יֵלֵךְ / בְּמוֹת אָדָם


יַעֲזֹב לַאֲחֵרִים רְכוּשׁוֹ / יְצוּעוֹ רִמָּה וְעָשׁ לְבוּשׁוֹ
יֵקַר פִּדְיוֹן נַפְשׁוֹ / יָשׁוּב עֲמָלוֹ בְרֹאשׁוֹ / יוֹם עַנּוֹת אָדָם


רוֹדֵף בְּחַיָּיו רוּחַ נָשׁוּב / רוֹדֶה בְמוֹתוֹ חֲמַת עַכְשׁוּב
רָאוּי כְּאֶפֶס וְאַיִן חָשׁוּב / רוּחַ הוֹלֵךְ וְלֹא יָשׁוּב / רוּחַ בְּנֵי הָאָדָם


וּמֵרֹב מְצוּקָיו בְּחַיָּיו יָרֵב / וּמוֹתוֹ עָרֵב וְיוֹמוֹ עוֹרֵב
וְקִצּוֹ בְקִרְבּוֹ לְנַפְשׁוֹ אוֹרֵב / וַיֵּלֶךְ הָלוֹךְ וְקָרֵב / וְרִחַק יְיָ אֶת הָאָדָם


לָרִיק יִיגַע וְיִדַּל מְאֹדוֹ / לַשָּׁוְא יַעֲמֹל וְיֶהְבַּל בְּעוֹדוֹ
לָכֵן לֹא יִשָּׂא מְאוּמָה בְּיָדוֹ / לֹא יֵרֵד אַחֲרָיו כְּבוֹדוֹ / לֹא יִכּוֹן אָדָם


חֳדָשָׁיו חִצֵּץ שׁוֹכֵן שְׁמֵי עָרֶץ / זָעוֹךְ נִזְעַךְ וְנִקְרַץ קָרֶץ
קָמוֹט נִקְמַט לְכָלָה וְחָרֶץ / זִכְרוֹ אָבַד מִנִּי אָרֶץ / זֶה חֵלֶק אָדָם.


יי מה אדם:
יְיָ מָה אָדָם / הֲלֹא בָשָׂר וָדָם
יָמָיו כְּצֵל עוֹבֵר / וְלֹא יֵדַע בְּנוּדָם / פִּתְאֹם יָבוֹא אֵידוֹ / וְיִשְׁכַּב וְיֵרָדֵם


יְיָ מָה אָדָם / גֵּו נִרְפָּשׁ וְנִרְמָס
מָלֵא תֹךְ וּמִרְמָה / וְגַם אָוֶן וְחָמָס
כְּצִיץ נוֹבֵל יָצָא / וְחַם הַשֶּׁמֶשׁ וְנָמָס
אִם תִּפְקֹד עָלָיו / עֲווֹנוֹ הַנִּכְמָס
אַפְּךָ וְגַם קִצְפְּךָ / אֵיךְ יִשָּׂא וְעָמָס / לָכֵן חֲמֹל וּגְמֹל / כִּי אֵין לְאֵל יָדָם


יְיָ מָה אָדָם / בַּטִּיט יִתְגּוֹלֵל
בְּשֶׁקֶר יִתְהַלֵּל / וּבְשָׁוְא יִתְהוֹלֵל
הֲטָהוֹר מִטָּמֵא / וְיָקָר מִזּוֹלֵל
אִם תִּפְקֹד עָלָיו / עֲווֹן יֵצֶר מְעוֹלֵל
כְּמוֹ עֵשֶׂב יִיבַשׁ / וְכֶחָצִיר יְמוֹלֵל / לָכֵן חֲמֹל וּגְמֹל / חֶסֶד בְּיוֹם אֵידָם


יְיָ מָה אָדָם / יָהִיר וְלֹא נִחָם
מֵי חָמָס יִשְׁתֶּה / וְלֶחֶם רַע יִלְחָם
וְכַיָּם הוּא נִגְרָשׁ / וְכַתַּנּוּר יֵחָם
אִם תִּפְקֹד עָלָיו / חֵטְא אֲשֶׁר בּוֹ יֻחָם
יִסָּפֶה כְּחַלָּשׁ / עִם גִּבּוֹר נִלְחָם / לָכֵן חֲמֹל וּגְמֹל / וְכַפֵּר מַעְבָּדָם


יְיָ מָה אָדָם / רַק נִתְעָב וְנֶאֱלָח
כָּל הַיּוֹם יִבְגֹּד / וּפִיו בְּרָעָה יִשְׁלָח
אִם תִּפְקֹד עָלָיו / עֲווֹנוֹ הַנִּדְלָח
כַּבֶּגֶד יִבְלֶה / וְכֶעָשָׁן נִמְלָח
לָכֵן חֲמֹל וּגְמֹל / וְכַפֵּר נָא וּסְלַח / לְשׁוֹכְנֵי בָתֵי חֹמֶר / אֲשֶׁר בְּעָפָר יְסוֹדָם


יְיָ מָה אָדָם / וְהוּא כָעֵץ נִקְסָס
בְּבוֹא אַמַּת בִּצְעוֹ / יְהִי כְמוֹ קַשׁ מְרֻסָּס
וְיִבְכֶּה מֵאֲשְֶׁר שָׂשׂ / יוֹם יִרְקַב כְּמוֹ סָס
אִם תִּפְקֹד עָלָיו / עֲווֹנוֹ הַנִּכְסָס
כְּמוֹ שַׁבְּלוּל יַהֲלֹךְ / וְכַדּוֹנַג נִמְסָס / לָכֵן חֲמֹל וּגְמֹל / וְאַל תְּדַקְדֵּק בַּעֲדָם


יְיָ מָה אָדָם / לְבַד נִדָּף כְּעָלֶה
בְּמֹאזְנַיִם לַעֲלוֹת / בַּהֶבֶל יְסֻלֶּה
וְכִכְלוּב מָלֵא עוֹף / כֵּן מִרְמָה מָלֵא
אִם תִּפְקֹד עָלָיו / וְעַל לִבְּךָ יַעֲלֶה
כְּמוֹ עָשָׁן יִכְלֶה / וּכְרָקָב יִבְלֶה / לָכֵן חֲמֹל וּגְמֹל / כְּחַסְדְּךָ לֹא כְחַסְדָּם.
מי ש:
מִי שׁ            מִי שׁ
מִי ל            מִי ל
מִי מ            מִי מ
מִי ה            מִי ה
מִי י            מִי י
מִי זִמֵּן לֶעָנָו נוֹרָאוֹת לְ[הַשְׁ]פִּיל גֵּוָה / מִי זֶה אָמַר וַתֶּהִי אֲדֹנָי לֹא צִוָּה
מִי כִּבְרַת יַם סוּף הוֹבִישׁ בְּגֹדֶל מַחֲשֶׁבֶת / מִי כַּיְיָ אֱלֹהֵינוּ הַמַַּגְבִּיהִי לָשֶׁבֶת
מִי הִפְלִיא מַכָּה נוֹרָאָה וְעֵינַי חוֹזוֹת / מִי הָאִישׁ הֶחָכָם וְיָבֵן אֶת זֹאת.
מי שליט:
מִי שַׁלִּיט בְּקַצְוֵי מְעוֹנָי / מִי לוֹ יִכְרְעוּן כָּל הֲמוֹנָי
מִי מוֹשֵׁל רוּם וְתַחַת / מִי הַמֵּבִין כָּל צְפוּנָי
מִי זֶה מֶלֶךְ הַכָּבוֹד הֲלֹא אַתָּה מִקַּדְמוֹנָי / מִי כָמוֹכָה בָּאֵלִים יְיָ
מִי אַדִּיר עוֹטֶה אוֹרוֹת / מִי בָהִיר אוֹזֵר גְּבוּרוֹת
מִי גִּלָּה עֶשֶׂר סְפִירוֹת / מִי דָלָה שָׁלֹשׁ בְּצוּרוֹת
מִי הִכְפִּיל שֶׁבַע נְצוּרוֹת / מִי וּשְׁנֵים עָשָׂר עֲצוּרוֹת
מִי פָעַל וְעָשָׂה קוֹרֵא הַדּוֹרוֹת / מִי כָמוֹכָה בָּאֵלִים יְיָ


מִי זָמַם חֲקֹר סוֹד רִכֵּן / מִי חֲתֹם בְּשֵׁשׁ טַבְּעוֹת סִכֵּן
מִי טִפַּח שָׁלֹשׁ לְתַכֵּן / מִי יְעָדָם מִשָּׁלֹשׁ כֵּן
מִי כִּידוֹד אֵשׁ בְּרוּם שִׁכֵּן / מִי לִהֵק רוּחַ לְהַסְכֵּן
[מִי מָדַד בְּשָׁעֳלוֹ מַיִם וְשָׁמַיִם בַּזֶּרֶת תִּכֵּן / מִי כָמוֹכָה בָּאֵלִים יְיָ]


מִי מְפַלֵּג שֶׁבַע אֲחוּזוֹת / מִי נְתָנָם לִשְׁתֵּי אֲחֻזּוֹת
מִי שָׂם שֵׁשׁ צְלָעוֹת פְּרוּזוֹת / מִי עִטְּרָם הֵיכָל רֹאשׁ מְזוּזוֹת
מִי פִזַּר חָמֵשׁ גְּרוּזוֹת / מִי צֵרְפָם לִהְיוֹת חֲרוּזוֹת
מִי הָאִישׁ הֶחָכָם וְיָבֵן אֶת זֹאת / מִי כָמוֹכָה בָּאֵלִים יְיָ


מִי קָבַע שֵׁשׁ בְּשֵׁם גְּאוֹנוֹ / מִי רִצֵּף בָּהֶם קְצוֹת מְעוֹנוֹ
מִי שֵׁם יוֹד הֵי וָו הֱכִינוֹ / מִי תִּכֵּן בּוֹ רוּם רְצוֹנוֹ
מִי שִׁכְלֵל מַטָּה בְאוֹנוֹ / מִי לָז בְּיוֹד וָו הֵי צְפָנוֹ
מִי הֵקִים כָּל אַפְסֵי אָרֶץ מַה שְּׁמוֹ וְשֶׁם בְּנוֹ / מִי כָמוֹכָה בָּאֵלִים יְיָ.


ימלל אמץ:
וּבְכֵן יְמַלֵּל


יְמַלֵּל אֹמֶץ אֱלֹהוּתְךָ / הַכֹּל וְלֹא יִתֹּם / וַאֲנִי אֲבָאֵר אֲבָרֵךְ / שִׁמְךָ וּבוֹ אֶחְתֹּם
יְמַלֵּל גֹּדֶל גְּבוּרָתְךָ / הַכֹּל וְלֹא יִתֹּם / וַאֲנִי אֶדְגֹּל אֶדְרֹשׁ / שִׁמְךָ וּבוֹ אֶחְתֹּם
יְמַלֵּל הוֹד הַדְרָתְךָ / הַכֹּל וְלֹא יִתֹּם / וַאֲנִי אוֹקִיר אוֹדִיעַ / שִׁמְךָ וּבוֹ אֶחְתֹּם
יְמַלֵּל זֹהַר זִמְרָתְךָ / הַכֹּל וְלֹא יִתֹּם / וַאֲנִי אֲחַקֵּר אֲחַסֵּן / שִׁמְךָ וּבוֹ אֶחְתֹּם
יְמַלֵּל טֶכֶס טָהֳרָתְךָ / הַכֹּל וְלֹא יִתֹּם / וַאֲנִי אֲיַשֵּׁר אֲיַקֵּר / שִׁמְךָ וּבוֹ אֶחְתֹּם
יְמַלֵּל כֶּתֶר כִתְרָתְךָ / הַכֹּל וְלֹא יִתֹּם / וַאֲנִי אֲלַהֵג אֲלַמֵּד / שִׁמְךָ וּבוֹ אֶחְתֹּם
יְמַלֵּל מְעֹז מֶמְשַׁלְתְּךָ / הַכֹּל וְלֹא יִתֹּם / וַאֲנִי אֲנַצַּח אֲנַשֵּׂא / שִׁמְךָ וּבוֹ אֶחְתֹּם
[יְמַלֵּל ס ס לָ / הַכֹּל וְלֹא יִתֹּם / וַאֲנִי אע אע / שִׁמְךָ וּבוֹ אֶחְתֹּם]
יְמַלֵּל פְּאֵר פְּעֻלָּתְךָ / הַכֹּל וְלֹא יִתֹּם / וַאֲנִי אֲצַדֵּק אֲצַפֶּה / שִׁמְךָ וּבוֹ אֶחְתֹּם
יְמַלֵּל קֹשְׁטְ קִרְבָתְךָ / הַכֹּל וְלֹא יִתֹּם / וַאֲנִי אֲרַחֵשׁ אֲרוֹמֵם / שִׁמְךָ וּבוֹ אֶחְתֹּם
יְמַלֵּל שֶׁנֶן שִׁירָתְךָ / הַכֹּל וְלֹא יִתֹּם / וַאֲנִי אֲתַכֵּן אֲתַנֶּה / שִׁמְךָ וּבוֹ אֶחְתֹּם.
גבורות שנן:
וּבְכֵן גְּבוּרוֹת


גְּבוּרוֹת שַׁנֵּן אֲשַׁנֵּן בְּקֶרֶב עַם כְּמֵהִים
אָבוֹא בִּגְבוּרוֹת אֲדֹנָי אֱלֹהִים


גְּבוּרוֹת לְךָ יְהוֹדוּן וֵאלֹהוּתְךָ יָעִידוּ
דּוֹר לְדוֹר יְשַׁבַּח מַעֲשֶׂיךָ וּגְבוּרוֹתֶיךָ יַגִּידוּ


גְּבוּרוֹת מֵאָז הֲחִלּוֹתָ בֶּעֱזוּז גְּאוֹנֶךָ
לְךָ זְרוֹעַ עִם גְּבוּרָה תָּעֹז יָדְךָ תָּרוּם יְמִינֶךָ


גְּבוּרוֹת הֵן בְּמַאֲמָר שַׂחְתָּ וַתִּקְרָא
הָאֵל הַגָּדוֹל הַגִּבּוֹר וְהַנּוֹרָא


גְּבוּרוֹת בְּאֵין יְגִיעַ יָדְךָ עַל כֹּל גָּבְרָה
מֵכִין הָרִים בְּכֹחוֹ נֶאְזָר בִּגְבוּרָה


גְּבוּרוֹת רַק הִפְלִיא יָהּ לְהַרְאוֹת נוֹרְאוֹתָיו
לְהוֹדִיעַ לִבְנֵי הָאָדָם גְּבוּרוֹתָיו


גְּבוּרוֹת יָעַץ יָחִיד הַנִּפְלָא [מֵרְאִיָּ]ה
עִמּוֹ חָכְמָה וּגְבוּרָה לוֹ עֵצָה וְתוּשִׁיָּה


גְּבוּרוֹת הֵן לְמַעְלָה יְזַמְּרוּן צִבְאוֹת שַׁפְרִירוֹ
גִּבּוֹרֵי כֹחַ עוֹשֵׂי דְבָרוֹ לִשְׁמֹעַ בְּקוֹל דְּבָרוֹ


גְּבוּרוֹת וּלְמַטָּה יְשׁוֹרְרוּן נוֹחֲלֵי תוֹרָתֶךָ
לִפְנֵי אֶפְרַיִם וּבִנְיָמִין וּמְנַשֶּׁה עוֹרְרָה אֶת גְּבוּרָתֶךָ


גְּבוּרוֹת דָּתְךָ יֶהְגּוּן וּזְמִירוֹת יְחַבֵּרוּ
כְּבוֹד מַלְכוּתְךָ יֹאמֵרוּ וּגְבוּרָתְךָ יְדַבֵּרוּ


גְּבוּרוֹת הֵם וְצֶאֱצָאֵיהֶם יְחַוּוּ לָעַד יִשְׁרָתֶךָ
עַד אַגִּיד זְרוֹעֲךָ לְדוֹר לְכָל יָבוֹא גְּבוּרָתֶךָ.
יי שם איום:
מִי יְמַלֵּל גְּבוּרוֹת יְיָ


יְיָ שֵׁם אָיֹם וְנוֹרָא / שֶׁבּוֹ עוֹלָם נִבְרָא
שֶׁכֵּן בִּהְיוֹתוֹ נִקְרָא / הַשָּׁמַיִם שָׁמַיִם לַיְְיָ


יְיָ לְשִׁבְעָה שֵׁמוֹת מְפֹרָשׁ / לְמִדַּת רַחֲמִים נִדְרָשׁ
לָכֵן בַּעֲבֹר כְּבוֹדוֹ אָרַשׁ / וַיִּקְרָא יְיָ


יְיָ מְחֻלָּק לְשִׁשָּׁה פָנִים / מוֹסְדֵי שִׁשָּׁה דְפָנִים
מוּל אֶל מוּל מְכֻוָּנִים / מָה רַבּוּ מַעֲשֶׂיךָ יְיָ


יְיָ הֻפְרַד לַחֲמִשָּׁה חֲצָיִים / הֵם בִּכְתָב וְלָשׁוֹן מְנוּיִים
הוֹדוֹ יְהַלְלוּ דָרֵי נְטוּיִים / וְיוֹדוּ שָׁמַיִם פִּלְאֲךָ יְיָ


יְיָ הוּחַק בְּאַרְבָּעָה אוֹתוֹת / הֵן לְאַרְבָּעָה שֵׁמוֹת חֲרוּתוֹת
הִנָּם כְּרוּתוֹת וַעֲמוּתוֹת / רַבּוֹת עָשִׂיתָ אַתָּה יְיָ


יְיָ קִבֵּץ אוֹתוֹת שְׁלֹשָׁה / קָצַב שֵׁשׁ כְּאַחַת פְּרוּשָׁה
קְדֻשָּׁתוֹ בִּשְׁלֹשָׁה אֲרוּשָׁה / קָדוֹשׁ קָדוֹשׁ קָדוֹשׁ יְיָ


יְיָ טִכֵּס שֵׁם רִאשׁוֹן לִשְׁנַיִם / טָעַם יָהּ לְהָאִיר עֵינַיִם
טְפוּחִים בּוֹ שָׁקַל בְּמֹאזְנַיִם / כִּי בְּיָהּ יְיָ


יְיָ נִשְׂגָּב בְּאֶחָד וּמִי יְשִׁיבֶנּוּ / נִמְצָא בַכֹּל וּמִי יְסִבֶּנּוּ
נִקְשָׁר בַּלֵּב וְלֹא יַעַזְבֶנּוּ / כָּל עַצְמוֹתַי תֹּאמַרְנָה יְיָ.
יי מלך אדון:
יְיָ מֶלֶךְ אָדוֹן / שַׁלִּיט מִנִּי אָז בְּגָבְהֵי מְרוֹמוֹ
שַׁפְרִיר פִּרְשֵׁז בְּעֹז תַּעֲצוּמוֹ
שָׁת עֶרֶץ וְאֶרֶץ לַהֲדוֹמוֹ
שׁוֹכֵן עַד וְקָדוֹשׁ שְׁמוֹ / עַל כֵּן אַאֲמִיר מֶלֶךְ אָדוֹן.


אָדָם מֶלֶךְ זָדוֹן / לְעֵת יִתְגַּבֵּר בְּאַרְמוֹן וָלֶשֶׁךְ
לְבַד בּוֹ יַעְצֹר בְּלִי לִמְשֹׁךְ מֶשֶׁךְ
לוֹחֵץ אִם יִשֹּׁךְ לְרַגְלוֹ נֶשֶׁךְ
לֹא יַאֲמִין שׁוּב מִנִּי חֹשֶׁךְ / עַל כֵּן אַשְׁפִּיל מֶלֶךְ זָדוֹן.


יְיָ מֶלֶךְ אָדוֹן / מֶרְכַּבְתּוֹ בְּאַרְבַּע חַיּוֹת שִׁוָּה
מְסָרָם לְהִתְגָּאוֹת עֲלֵי כָל גַּאֲוָה
מָרוֹם מֵרֵאשִׁית אַחֲרִית חִוָּה
מִי זֶה אָמַר וַתֶּהִי אֲדֹנָי לֹא צִוָּה / עַל כֵּן אַאֲמִיר מֶלֶךְ אָדוֹן.


אָדָם מֶלֶךְ זָדוֹן / הֲמוֹן עָשְׁרוֹ יְבָאֵר רִישׁוֹ
הָעֵת יֵקַר פִּדְיוֹן נַפְשׁוֹ
הֵן רְכוּבוֹ רִמָּה וְעָשׁ לְבוּשׁוֹ
הַסּוּס לֹא יְמַלֵּט נַפְשׁוֹ / עַל כֵּן אַשְׁפִּיל מֶלֶךְ זָדוֹן.


יְיָ מֶלֶךְ אָדוֹן / הָדוּר בְּאַרְבַּע מַחֲנוֹת יְסוֹדָיו
הוֹדוֹ צָפוּן מֵרְאוֹת לַפִּידָיו
הֵן לֹא יֵחָקְרוּ צִבְאוֹת מוֹעֲדָיו
הֲיֵשׁ מִסְפָּר לִגְדוּדָיו / עַל כֵּן אַאֲמִיר מֶלֶךְ אָדוֹן.


אָדָם מֶלֶךְ זָדוֹן / קְהָלוֹ הֶעָצוּם וְחֵילוֹ הַגּוֹבֵר
קַל מְהֵרָה בְּהִנָּגְפוֹ יִשָּׁבֵר
קָצִין לְחַיְתוֹ שָׂדַי יֵחָבֵר
קְבוּרַת חֲמוֹר יִקָּבֵר / עַל כֵּן אַשְׁפִּיל מֶלֶךְ זָדוֹן.


יְיָ מֶלֶךְ אָדוֹן / טְכוּסִים הִצְבִּיא בְּמַצָּעוֹ הַנִּשְׂרָע
טְפִיחַת קוֹמָתָם לְחֶבְיוֹן עֻזּוֹ תִכְרָע
טָפוֹף וְזַמֵּר חֹק לֹא יִגְרָע
טְהוֹר עֵינַיִם מֵרְאוֹת רָע / עַל כֵּן אַאֲמִיר מֶלֶךְ אָדוֹן.


אָדָם מֶלֶךְ זָדוֹן / נִצָּבִים שׁוֹמְרָיו מִקֶּשֶׁר אַלְקוּם
נָגוֹף יִנָּגְפוּ צָרִים יַדְבִּיקוּם
נִשֵּׂאת הַצִּיץ וְהַסּוּת הָרָקוּם
נָפְלָה וְלֹא תוֹסִיף קוּם / עַל כֵּן אַשְׁפִּיל מֶלֶךְ זָדוֹן.


יְיָ מֶלֶךְ אָדוֹן / מַמְלַכְתּוֹ מֵעוֹלָם הָיְתָה נִצָּחַת
מֶמְשַׁלְתּוֹ נִצְּבָה מֵאֵין נִסָּחַת
מְשׁוּכָה עֲרוּכָה בַכֹּל נִמְתָּחַת
בַּשָּׁמַיִם מִמַּעַל וְעַל הָאָרֶץ מִתָּחַת / עַל כֵּן אַאֲמִיר מֶלֶךְ אָדוֹן.


אָדָם מֶלֶךְ זָדוֹן / אֶתְמוֹל בּוֹאוֹ וּמָחֳרָת יִתַּם
לְפֶתַע פִּתְאֹם אוֹר שִׁמְשׁוֹ נֶעְתַּם
קֶנֶץ כְּבוֹדוֹ בְּקִיקָלוֹן נֶחְתַּם
יָרֹעַ כַּבִּירִים לֹא חֵקֶר וַיַּעֲמֵד אֲחֵרִים תַּחְתָּם / עַל כֵּן אַשְׁפִּיל מֶלֶךְ זָדוֹן.


ישמיע שעית:
יַשְׁמִיעַ שְׁעִיַּת מְגִנָּתִי / בְּשָׁפְכִי תְחִנָּתִי
שִׁמְעָה יְיָ צֶדֶק הַקְשִׁיבָה רִנָּתִי


יַשְׁמִיעַ לֶקַח סְגֻלָּה / בְּלַהֲגִי בִתְפִלָּה
לִשְׁמֹעַ אֶל הָרִנָּה וְאֶל הַתְּפִלָּה


יַשְׁמִיעַ מְעֹז יְסוֹדָהּ / בְּמַלְּלִי בְסוֹדָהּ
מִי הִשְׁמִיעַ זֹאת מִקֶּדֶם מֵאָז הִגִּידָהּ


יַשְׁמִיעַ הוֹד קְהִלָּתִי / בַּהֲכִינִי תְהִלָּתִי
הִרְחַבְתָּ לִי חָנֵּנִי וּשְׁמַע תְּפִלָּתִי


יַשְׁמִיעַ הֲלוּמֵי מִגְמָע / בְּהִתְעַטְּפָם בְּמִדְמָע
הַטֵּה אֱלֹהַי אָזְנְךָ וּשְׁמַע


יַשְׁמִיעַ צָהֳלַת רוֹשׁ גּוֹמֵעַ / בְּצַפְצְפוֹ דוֹמֵעַ
צָעֲקוּ וַיְיָ שָׁמֵעַ


יַשְׁמִיעַ עִנְיַן [חוֹזֶה] / בְּעָרְכִי מַחֲזֶה
עוֹד יִשָּׁמַע בַּמָּקוֹם הַזֶּה


יַשְׁמִיעַ יֹשֶׁר קְ[הָ]לִי / בְּיָסְדִי פִלּוּלִי
יִשְׁמַע מֵהֵיכָלוֹ קוֹלִי


יַשְׁמִיעַ רָם לְהַרְגִּיעֵם / בְּרוּצִי לְהַשְׁמִיעֵם
רְצוֹן יְרֵאָיו יַעֲשֶׂה וְאֶת שַׁוְעָתָם יִשְׁמַע וְיוֹשִׁיעֵם


יַשְׁמִיעַ בִּרְכַּת אֱמוּנַי / בְּבַטְּאִי בְהֶגְיוֹנָי
בָּרוּךְ יְיָ כִּי שָׁמַע קוֹל תַּחֲנוּנָי


יַשְׁמִיעַ רִנַּת וַיִּגְלֹם / בְּרַחֲשִׁי לְעֵילוֹם
רַגְלֵי מְבַשֵּׂר מַשְׁמִיעַ שָׁלוֹם


יַשְׁמִיעַ יָצִיץ מִנִּי חוֹר / בְּיַשְּׁרִי מִבְחוֹר
יַאֲזִין זֹאת יַקְשִׁיב וְיִשְׁמַע לְאָחוֹר


יַשְׁמִיעַ ה צְפִירָתִי / בַּהֲגִיגִי בְדִבְרָתִי
הַט אָזְנְךָ לִי שְׁמַע אִמְרָתִי


יַשְׁמִיעַ ו  קָה / בְּו  די מְעֻשָּׁקָה
וְלֹא יִשָּׁמַע [בָּהּ] עוֹד קוֹל בְּכִי וְקוֹל זְעָקָה


יַשְׁמִיעַ דּ  [תי / בְּד ]   תִי
דִּי                  תִי


יַשְׁמִיעַ ה          בּה
ה ]
כל שנאן:
כָּל שִׁנְאָן וְשָׂרָף תָּמִיד יְסַלְסְלוּךָ
כָּל לִגְיוֹן וְצָבָא נֶצַח יְצַלְצְלוּךָ
כָּל מְתֵי הָאָרֶץ בְּעֹז יַמְלִיכוּךָ
כָּל מַעֲשֶׂיךָ וַחֲסִידֶיךָ יְבָרְכוּךָ


כָּל הַיְצוּר יָעִיד לְצוּר בַּכֹּל רוֹדֶה
כָּל קָהָל יַעֲנֶה כִּי הוּא יוֹצֵר וּפוֹדֶה
כָּל טוּחַ תְּרַנֵּן וְכָל רוּחַ תְּהוֹדֶה
כָּל הַבָּשָׂר חָצִיר וְכָל חַסְדּוֹ כְּצִיץ הַשָּׂדֶה


כָּל נִשָּׂא וְשָׁפָל וְגָבֹהַּ וּמוּנָף
כָּל גִּבְעָה וְכָל הַר וְכָל שֹׁרֶשׁ וְעָנָף
כָּל בְּשִׁמְךָ יִקְרָא וּבִזְמִירוֹת צָנָף
כָּל בְּהֵמָה רֶמֶשׂ וְצִפּוֹר כָּנָף


כָּל יֵצֶר וְכָל סַרְעַף לָעַד יְרוֹמְמוּךָ
כָּל רַעְיוֹן וּמַחְשָׁב הֵן יַעֲצִימוּךָ
כָּל לֵבָב וְשָׂפָה בִּזְמִירוֹת יְקַדְּמוּךָ
כָּל עַצְמוֹתַי תֹּאמַרְנָה יְיָ מִי כָמוֹךָ


כָּל חַטָּאת תִּסְלַח וְתֶרֶב פְּדוּתֵנוּ
כָּל זָדוֹן תְּבַעֵר מִמַּחְשְׁבוֹתֵינוּ
כָּל קְרִיאָה תַקְשִׁיב וְתִרְאֶה עֱנוּתֵנוּ
כָּל תִּשָּׂא עָווֹן וְקַח טוֹב וּנְשַׁלְּמָה פָרִים שְׂפָתֵינוּ.


שנאני מרומים:


שִׁנְאֲנֵי מְרוֹמִים / אַדְרְךָ יִרְאוּ
וְלַהֲקַת הֲדוֹמִים / בְּשִׁמְךָ יִקְרְאוּ
מֵאָז הַבֹּקֶר / גָּשִׁים יִתְרָאוּ
יְהַלְלוּ אֶת שֵׁם יְיָ / כִּי הוּא צִוָּה וְנִבְרָאוּ


שִׁנְאַנֵּי מְרוֹמִים / דָּרִים בְּרוּם תֶּקֶר
וְלַהֲקַת הֲדוֹמִים / הוֹגֵי שִׁיר הַבֹּקֶר
מֵאָז הַבֹּקֶר / וְעֶרֶב וָבֹקֶר
גָּדוֹל יְיָ וּמְהֻלָּל מְאֹד / וְלִגְדֻלָּתוֹ אֵין חֵקֶר


שִׁנְאַנֵּי מְרוֹמִים / זִקֵּי הִלָּתֶךָ
וְלַהֲקַת הֲדוֹמִים / חֲשׁוּבִים סְגֻלָּתֶךָ
מֵאָז הַבֹּקֶר / טוֹעֲמִים גְּדֻלָּתֶךָ
וַאֲנִי תָּמִיד אֲיַחֵל / וְהוֹסַפְתִּי עַל כָּל תְּהִלָּתֶךָ


שִׁנְאַנֵּי מְרוֹמִים / יָד לְיָד תְּסַלְסְלֶךָ
וְלַהֲקַת הֲדוֹמִים / כְּמוֹ כֵן תְּצַלְצְלֶךָ
מֵאָז הַבֹּקֶר / לָעַד אַגְדִּילֶךָ
אֲסַפְּרָה שִׁמְךָ לְאֶחָי / בְּתוֹךְ קָהָל אֲהַלְלֶךָ


שִׁנְאַנֵּי מְרוֹמִים / מַנְעִימִים שִׁיר בְּקוֹל צְעָדָה
וְלַהֲקַת הֲדוֹמִים / נִצָּבִים בִּרְעָדָה
מֵאָז הַבֹּקֶר / שׂוֹחֲחִים בְּקוֹל חֲרָדָה
אֲהַלְלָה שֵׁם אֱלֹהִים בְּשִׁיר / וַאֲגַדְּלֶנּוּ בְתוֹדָה


שִׁנְאַנֵּי מְרוֹמִים / עוֹנִים אַיֵּה כְבוֹדוֹ
וְלַהֲקַת הֲדוֹמִים / פּוֹצְחלִים יִחוּדוֹ
מֵאָז הַבֹּקֶר / צוֹעֲקִים לְנֶגְדּוֹ
יְהַלְלוּ אֶת שֵׁם יְיָ / כִּי נִשְׂגָּב שְׁמוֹ לְבַדּוֹ


שִׁנְאַנֵּי מְרוֹמִים / קַרְנֵי זִיו תְּהִלָּה
וְלַהֲקַת הֲדוֹמִים / רְצוּפִים בְּרֹב קְהִלָּה
מֵאָז הַבֹּקֶר / שְׁמוֹ יְהַלְלוּ בְּמִלָּה
מְרוֹמֵם / עַל כָּל בְרָכָה וּתְהִלָּה


שִׁנְאַנֵּי מְרוֹמִים / יָד לְיָד תְּסַלְסְלֶךָ
וְלַהֲקַת הֲדוֹמִים / כְּמוֹ כֵן תְּצַלְצְלֶךָ
מֵאָז הַבֹּקֶר / לָעַד אַגְדִּילֶךָ
אֲסַפְּרָה שִׁמְךָ לְאֶחָי / בְּתוֹךְ קָהָל אֲהַלְלֶךָ


שִׁנְאַנֵּי מְרוֹמִים / תִּפְאַרְתּוֹ מְעִידִים
וְלַהֲקַת הֲדוֹמִים / שְׁבָחָיו מַגִּידִים
מֵאָז הַבֹּקֶר / סִלְסוּלוֹ מְסַלְּדִים
שִׁירוּ לַיְיָ שִׁיר חָדָשׁ / תְּהִלּ7תוֹ בִּקְהַל חֲסִידִים.


שאול ישאלון:
שָׁאוֹל יִשָׁאֲלוּן / לָז לְלָז יְמַלְּלוּן / מְהַלְּלִים אֶהְיֶה / וְאוֹמְרִים אַיֵּה


בְּכִסֵּא רָם וְנִשָּׂא / אֶדֶר אַרְבַּע חַיּוֹת
וּבָאָרֶץ כְּנֶגְדָּם / בְּחִירֵי דָר עֲלִיּוֹת
גְדֻלַּת אֵל מְעִידִים / וּלְפָנָיו עוֹמְדִים
וְכֵן רָאָה חוֹזֶה / דְּמוּת קָמִים לְהַלְלוֹ / שְׂרָפִים עוֹמְדִים מִמַּעַל לוֹ.


בְּכִסֵּא רָם וְנִשָּׂא / הוֹד כְּנָפַיִם אַרְבַּע
וּבָאָרֶץ כְּנֶגְדָּם / וְעוּדֵי חוּט מְרֻבָּע
זְרוּיִים בְּאַרְבַּע כְּנָפוֹת / כְּנֶגֶד אַרְבַּע זְקוּפוֹת
וְכֵן רָאָה חוֹזֶה / חֹסֶן אֵל מְיֻחָד / שֵׁשׁ כְּנָפַיִם שֵׁשׁ כְּנָפַיִם לְאֶחָד.


בְּכִסֵּא רָם וְנִשָּׂא / טֶכֶס אָדָם נִקְדָּם
וּבָאָרֶץ כְּנֶגְדָּם / יְעוּדִים צֹאן אָדָם
כְּזָכְרָם עֲווֹנֵיהֶם / יְכַסּוּ אֶת פְּנֵיהֶם
וְכֵן רָאָה חוֹזֶה / לִפְנֵי דָר מְעוֹנָיו / בִּשְׁתַּיִם יְכַסֶּה פָנָיו.


בְּכִסֵּא רָם וְנִשָּׂא / מְכוֹנַת אַרְיֵה יְעוּדָה
וּבָאָרֶץ כְּנֶגְדָּם / נִצָּנֵי יְהוּדָה
סוֹלְדִים בְּלֵב מְאֻשָּׁר / וּבְרֶגֶל מְיֻשָּׁר
וְכֵן רָאָה חוֹזֶה / עֹז דִּגְלֵי זְבוּלָיו / וּבִשְׁתַּיִם יְכַסֶּה רַגְלָיו.


בְּכִסֵּא רָם וְנִשָּׂא / פְּאֵר דְּמוּת שׁוֹר בְּמִישׁוֹר
וּבָאָרֶץ כְּנֶגְדָּם / צֶאֱצָאֵי בְכוֹר שׁוֹר
קְהָלָם יְאַסְּפוּן / וְכַיּוֹנִים יְעוּפוּן
וְכֵן רָאָה חוֹזֶה / רוּם כָּבוֹד מְחוֹפֵף / וּבִשְׁתַּיִם יְעוֹפֵף.


בְּכִסֵּא רָם וְנִשָּׂא / שְׁבִיב נֶשֶׁר נִכְתָּם
וּבָאָרֶץ כְּנֶגְדָּם / תְּמִימִים כַּנֶּשֶׁר בְּלֶכְתָּם
שִׁיר לְיוֹצֵר וּבוֹרֵא / זֶה אֶל זֶה קוֹרֵא
וְכֵן רָאָה חוֹזֶה / לָעוֹמְדִים עַל מִִשְׁמָר / וְקָרָא זֶה אֶל זֶה וְאָמַר.


בְּכִסֵּא רָם וְנִשָּׂא / מַרְאֵה גַחֲלֵי אֵשׁ
וּבָאָרֶץ כְּנֶגְדָּם / הַהוֹלְכִים בְּמוֹ אֵשׁ
בְּמוֹנִים שְׁלֹשָׁה / יְשַׁלְּשׁוּ לְךָ קְדֻשָּׁה
וְכֵן רָאָה חוֹזֶה / רַחַשׁ שַׂרְפֵי פְלָאוֹת / קָדוֹשׁ קָדוֹשׁ קָדוֹשׁ יְיָ צְבָאוֹת.


בְּכִסֵּא רָם וְנִשָּׂא / יָדוֹת רָצִים וְשָׁבִים
וּבָאָרֶץ כְּנֶגְדָּם / הָמוֹן רָצִים בְּנִיבִים
וְשָׁבִים לְצוּר עֶרֶץ / מְלֹא חוּג וָאָרֶץ
וְכֵן רָאָה חוֹזֶה / דִּבְרֵי הֲמוֹן גְּדוּדוֹ / מְלֹא כָל הָאָרֶץ כְּבוֹדוֹ.


אאמיר אאדיר אפדת:
אַאֲמִיר / אַאְדִּיר / אֲפֻדַּת / אֲגֻדַּת / אוֹרָתֶךָ
אֲבָאֵר / אֲבָרֵר / בְּרִיקַת / בְּהִיקַת / בְּהִירָתֶךָ
אַגְדִּיל / אַגְבִּיר / גֻּלַּת / גְדֻלַּת / גְּבוּרָתֶךָ
אֶדְגֹּל / אֶדְרֹשׁ / דַּהֲרַת / דִּבְרַת / דִּירָתֶךָ
אֶהְגֶּה / אֶהְדַּר / הִלַּת / הֲמֻלַּת / הַדְרָתֶךָ
אוֹדֶה / אוֹדִיעַ / וַעַד / וָתִיקוּתְךָ / וְיִשְׁרָתֶךָ
אֲזַמֵּר / אֶזְכֹּר / זָהֳרַת / זִמְרַת / זְכִירָתֶךָ
אָחִישׁ / אֲחַסֵּן / חֲתֻלַּת / חֲלִילַת / חֲבוּרָתֶךָ
אַטִּיף / אֵטִיב / טִכְסַת / טִיסַת / טָהֳרָתֶךָ
אֲיַשֵּׁר / אֲיַקֵּר / יִתְרַת / יִקְרַת / יִשְׁרָתֶךָ
אַכְבִּיר / אַכְתִּיר / כִּשְׁרַת / כִּתְרַת / כִּתְרָתֶךָ
אֲלַהֵג / אֲלַמֵּד / לַהֲקַת / לְצִדְקַת / לְאִמְרָתֶךָ
אַמְלִיץ / אַמְרִיץ / מְלוּכַת / מְסוּכַת / מִשְׂרָתֶךָ
אֲנוֹבֵב / אֲנוֹפֵף / נְתִינַת / נְגִינַת / נַהֲרָתֶךָ
אֲסַפֵּר / אֲסַבֵּר / שִׂיחַת / שִׂמְחַת / סִתְרָתֶךָ
אַעֲמִיד / אַעֲנִיד / עֲטֶרֶת / עֲתֶרֶת / עֲתַרְתֶּךָ
אֶפְתַּח / אֶפְצַח / פְּקֻדַּת / פַּחְדַּת / פְּלִיאָתֶךָ
אֶצְוַח / אֶצְרַח / צְרִיפַת / צְנִיפַת / צְפִירָתֶךָ
אֲקַשֵּׁט / אֲקַדֵּשׁ / קִצְבַת / קִרְבַת / קִשְׁרָתֶךָ
אֶרְעַשׁ / אֶרְחַשׁ / רְפִידַת / רְבִידַת / רוֹמְמוּתֶךָ
אֲשַׁחֵר / אֲשׁוֹרֵר / שְׁמִירַת / שִׁירַת / שִׁפְרָתֶךָ
אֲתַכֵּן / אֲתַקֵּן / תְּכוּנַת / תְּמוּנַת / תִּקְרָתֶךָ


תִּקְרָתְךָ אַדִּיר בַּמָּרוֹם נִצֶּבֶת
נִצֶּבֶת מֶמְשַַׁלְתְּךָ וְלָנֶצַח יוֹשֶׁבֶת
יוֹשֶׁבֶת סִתְרָתְךָ בַּחֲתֻלַּת שַׁלְהֶבֶת
שַׁלְהֶבֶת מִפֹּה וּמִפֹּה לַהֶבֶת
לַהֶבֶת תְּלַהֵט לְעֻמַּת מִרְכֶּבֶת
מִרְכֶּבֶת עֻזְּךָ הִיא הַנִּצֶּבֶת
הַנִּצֶּבֶת מוּל טִפְסָר יוֹשֵׁב בַּשֶּׁבֶת
בַּשֶּׁבֶת מִיָּמִין שְׁחָקִים רוֹכֶבֶת
רוֹכֶבֶת אֲפֻדַּת שְׁבִיעִי בְּרֹאשׁוֹ בְּמַצֶּבֶת
בְּמַצֶּבֶת שִׁבְעָה בְּפַרְגּוֹד יוֹשֶׁבֶת
יוֹשֶׁבֶת מִלְּפָנִים נִשְׁקְפָה יוֹבֶבֶת
יוֹבֶבֶת מוּל מִרְכַּבְתְּךָ הַנִּשְׁלֶבֶת
הַנִּשְׁלֶבֶת בְּרוּחַ וְעָנָן וְצָרֶבֶת
וְצָרֶבֶת תּוֹךְ קֶרַח מֵאֵין דּוֹאֶבֶת
דּוֹאֶבֶת וְרוֹפֶפֶת עֲלִיָּה הַנֶּחְצֶבֶת
הַנֶּחְצֶבֶת לְקוֹל הֲמֻלָּה אוֹתְךָ אוֹהֶבֶת
אוֹהֶבֶת עֻזְּךָ גַּם בְּקוֹל גַּם בְּמַחְשֶׁבֶת
בְּמַחְשֶׁבֶת וּבְקוֹל רָנֵּי זְמִירוֹת נוֹבֶבֶת
נוֹבֶבֶת רִגְשַׁת הָאַרְבַּע סָבִיב גּוֹבֶבֶת
גּוֹבֶבֶת שְׁלֹשִׁים וָשֵׁשֵׁ נֶגְדְּךָ בְּמִקְצֶבֶת
בְּמִקְצֶבֶת יָמִין וּשְׂמֹאל לְךָ עֹז יוֹהֶבֶת
יוֹהֶבֶת קֶדֶם וְאָחוֹר בְּאַלְפֵי רְבָבוֹת רוֹכֶבֶת
רוֹכֶבֶת עַל מְקוֹמְךָ הוֹלֶכֶת וְסוֹבֶבֶת
וְסוֹבֶבֶת לִרְאוֹת בְּזִיו הַמִּרְכְֶּבֶת
מִי כַּיְיָ אֱלֹהֵינוּ הַמַּגְבִּיהִי לָשֶׁבֶת


לָשֶׁבֶת נַאֲמִיר אֱיָלָךְ / נַבִּיעַ בְּגָדְלָךְ
כְּמוֹ גְּדוּדֵי גַלְגַּלִּים דְּגוּלִים דִּגְלָךְ
נְהַדֵּר הִלּוּלָךְ / נוֹדֶה וְנַגְדִּילָךְ
כְּמוֹ זְקוּפֵי זְרוּתִים חוֹקְרִים חֵילָךְ
מַטִּיף טִלּוּלָךְ / נְיַקֵּר יִחוּלָךְ
כְּמוֹ כִתֵּי כְרוּבִים לוֹהֲגִים לְמוּלָךְ
נַמְרִיץ מַהֲלָלָךְ / נְנוֹבֵב נִהוּלָךְ
כְּמוֹ סִדְרֵי שְׂרָפִים עוֹמְסִים עֻלָּךְ
נִפְצֶה פָעֳלָךְ / נְצַפֶּה צִלָּךְ
כְּמוֹ קְרוּנֵי קְרוּנִים רָצִים רַגְלָךְ
נָשׁוּר שְׁבִילָךְ / נְתַכֵּן תִּלּוּלָךְ
כְּמוֹ שְׁבִיבֵי שְׁחָקִים לוֹמְדִים לְהַלְלָךְ
נְמַלֵּל מַכְלוּלָךְ / נְהַלֵּל הִלָּךְ
כְּמוֹ חֵילֵי זְקוּפִים כֶּתֶר יִתְּנוּ לָךְ.


ארוממך חזקי וחלקי:
אֲרוֹמִמְךָ חִזְקִי וְחֶלְקִי
בְּבוֹאִי בְּרֹב דָּבְקִי וְדָפְקִי
גַּם בְּשָׁפְכִי זַעֲקִי וְצַעֲקִי
בְּקָרְאִי עֲנֵנִי אֱלֹהֵי צִדְקִי.


דְּרַשְׁתִּיךָ בְּשִׁמְשִׁי וְאַמְשִׁי
הַאֲזִינָה לַחְשִׁי וְרַחְשִׁי
וְהַעֲבֶר נָא יָקְשִׁי וּמוֹקְשִׁי
שׁוּבָה יְיָ חַלְּצָה נַפְשִׁי.


זְרֵה נָא עֲווֹן אָרְבִי וְעָקְבִי
חֲבֹשׁ מַחַץ עָלְבִי וְעָצְבִי
טַהֵר סְגוֹר לִבִּי וְחֻבִּי
וְרוּחַ נָכוֹן חַדֵּשׁ בְּקֵרְבִּי.


יוֹם עָמְדִי בְּאַלְפִּי וְטַפִּי
כְּבֹשׁ יָהּ קְשִׁי עָרְפִּי וְאַכְפִּי
לְךָ אֶפְרֹשׂ כַּפִּי וְאַפִִּי
וְשִׂפְתֵי רְנָנוֹת יְהַלֶּל פִּי.


מִיּוֹם שְׁחוֹת בִּרְכִּי בְּפִרְכִּי
נִשְׁבַּת תְּמִיד עֶרְכִּי וְנִסְכִּי
שִׂבַּרְתִּי בְחֶלְכִּי לְמַלְכִּי
יְיָ אֱלֹהַי יַגִּיהַּ חָשְׁכִּי.


עָגַמְתִּי בְלַחֲצִי וּמַחֲצִי
פָּרוּךְ בְּיַד חוֹרְצִי וְקוֹרְצִי
צִפִּיתִי לְאוֹמְצִי וְעוֹלְצִי
כִּי הוּא יוֹצִיא.


קֻצַּץ חוּט שְׁבִיסִי וְצִיצִי
רָחַק עֲסִיסִי וְדַם רְסִיסִי
שָׁבַת מְגִיסִי וְסָר בְּסִיסִי
אָמַרְתִּי אַתָּה מַחְסִי.


תַּתִּי שְׂפַת לִקְחִי כְּרִקְחִי
שַׁתִּי עֲרֹךְ שִׁבְחִי כְּזִבְחִי
שַׁדַּי שְׁעֵה שִׂיחִי כְּפִיחִי
בְּיָדְךָ אַפְקִיד רוּחִי.


לַמְּדֵנִי צוּר מְצוּדָתִי
מִצְוַת עֲבוֹדָתִי וְדָתִי
הָבֵן תְּעוּדָתִי עֲדָתִי
אֲדֹנָי נֶגְדְּךָ כָל תַּאֲוָתִי.


גֵּאֶה תְּמֹךְ רַגְלִי וְדִגְלִי
בְּצַלְעִי סְמֹךְ כִּשְׁלִי וְחֶשְׁלִי
יָהּ קוֹמֵם נִפְלִי וְשִׁפְלִי
סַלְעִי וּמְצוּדָתִי וּמְפַלְטִי לִי


רוֹמֵם בְּהוֹד סְעִיפִי סְחִיפִי
וְהָשֵׁב לְרֹאשׁ מְנִיפִי צְנִיפִי
לְעֵת עֲרֹךְ צִפְצוּפִי כְּצוּפִי
יִהְיוּ לְרָצוֹן אִמְרֵי פִי.


אלהים אל ראשון:
אֱלֹהִים אֵל רִאשׁוֹן וְאַחֲרוֹן / נַעֲלֶה עַל כָּל גְּבוֹהִים
אֲיַחֲדֶנּוּ וְאֶקְרָא בְגָרוֹן / בְּרֵאשִׁית בָּרָא אֱלֹהִים.


אֱלֹהִים אֲדֹנָי אֵל עוֹלָם / יְעִידוּהוּ לִבּוֹת אֱמוּנָי
אַף מַעֲשָׂיו יוֹדוּ כֻלָּם / אָכֵן יֵשׁ אֲדֹנָי.


אֲדֹנָי אֶחָד מֵאָז נִקְדָּשׁ / בַּלִֵּב נִמְצָא וְלֹא נִכְחָד
אֱמֶת יוֹרֶה כִּי כָל יְצִיר חֻדָּשׁ / נִתּנוּ מֵרוֹעֶה אֶחָד.


אֶחָד אֲדֹנָי רָם וְנִשָּׂא / עַד לֹא שַׁפְרִירֵי מְעוֹנָי
אָכֵן הוּא פָעַל וְעָשָׂה / כֹּל אֲשֶׁר חָפֵץ אֲדֹנָי.


אֲדֹנָי אֵל אֶפֶס בִּלְתּוֹ / יִוָּדַע לְכָל שׁוֹאֵל
אַף הוּא רִאשׁוֹן וְהַכֹּל בְּעִתּוֹ / וְאֶל מִי תְּדַמְּיוּן אֵל.


אֵל אוֹר אָז קָרָא בְּמַאֲמָר / וַיְגָרֶשׁ מַאֲפֵל וָאוֹר
אֲפֻדַּת עֹז לָבַשׁ וְאָמַר / יְהִי אוֹר וַיְהִי אוֹר.


אוֹר אֶרֶץ וְשַׁחַק לַיְלָה וְיוֹמָם / יַבִּיעוּ אֹמֶר בְּמֶרֶץ
אֵין קָדוֹשׁ כָּאֵל מְרוֹמָם / אֲשֶׁר בְּיָדוֹ מֶחְקְרֵי אָרֶץ.


אֶרֶץ בְּמִדָּה יָסַד וְקִלְקַל / חוּג מִתְהַלֵּךְ עַל אֲגֻדָּה
בַּעֲשׂוֹתוֹ לָרוּחַ מִשְׁקָל / וּמַיִם תִּכֵּן בְּמִדָּה.


בְּמִדָּה בְרָאתָם תּוֹכֵן שְׁחָקָיו / וְעָמְדוּ יַחְדָּו עֵת קְרָאתָם
בְּהַטְבִּיע אֶבֶן בְּתוֹךְ קָו / צָפוֹן וְיָמִין אַתָּה בְרָאתָם.


בְּרָאתָם בְּלִימָה לִהְיוֹת בֹּהוּ / לְעֵת תַּחֲלִיף כַּלְּבוּשׁ אֲדָמָה
בִּנְטוֹת צָפוֹן עַל תֹּהוּ / תּוֹלֶה אֶרֶץ עַל בְּלִימָה.


בְּלִימָה בִּגְבוּרָה שָׁת מְמַדִּים / בְּקֶרֶב סַגְרִירֵי סְעָרָה
בְּהַקְצוֹתוֹ פִנּוֹת וְצִדִּים / נֶאְזָר בִּגְבוּרָה.


בִּגְבוּרָה בְּמֹאזְנַיִם הֵרִים / זְרוּמֵי תַחְתִּיּוֹת שְׁנָיִם
בַּפֶּלֶס שָׁקַל הָרִים / וּגְבָעוֹת בְּמֹאזְנָיִם.


בְּמֹאזְנָיִם בְּכֹחוֹ לַעֲשׂוֹת הִגְדִּיל / בְּצִנּוֹר הַנִּגְדָשׁ בְּגִיחוֹ
בָּרָקִיעַ בֵּינָיו הִבְדִּיל / מֵכִין הָרִים בְּכֹחוֹ.


בְּכֹחוֹ בְּעִתּוֹ קֵרָה עֲלִיּוֹת / מְפַלֵּג שֶׁטֶף לְקוֹל תִּתּוֹ
בְּרוּחוֹ יַעַרְפוּ בַצִּיּוֹת / יוֹרֶה וּמַלְקוֹשׁ בְּעִתּוֹ.


בְּעִתּוֹ גְדוֹלוֹת תִּכֵּן מְזָרָיו / כָּמוֹס בָּמוֹ שֶׁלֶג מְצוּלוֹת
גַּפֵּי רֶשֶׁף הֶעְמִיק לְצָרָיו / עוֹשֶׂה גְדוֹלוֹת.


גְּדוֹלוֹת גְּבוּרוֹת שָׁת בְּאוֹצָר / אַבְנֵי אֶלְגָּבִישׁ יְקָרוֹת
גָּנַז קִפָּאוֹן לְעֵת צָר / וּדְבַר גְּבוּרוֹת.


גְּבוּרוֹת גָּדוֹל מִסַּפֵּר עֲצוּמוֹת / בְּהַבְדִּיל תַּחְתִּיִּים בָּדוֹל
גַּם בְּקָרְאוֹ לְמִקְוֵה תְהוֹמוֹת / זֶה הַיָּם גָּדוֹל.


גָּדוֹל גַּלֵּיהֶם יַחְדָּו הִגִּיר / וַיִּשְׁבֹּר חֻקּוֹ עֲלֵיהֶם
גְּבוּל גָּדַר בַּעֲדָם לְהַסְגִּיר / שְׁאוֹן יַמִּים שְׁאוֹן גַּלֵּיהֶם.


גַּלֵיהֶם גְּאוּלִים שָׁת וְזִקֵּק / מְחוֹז יַבֶּשֶׁת מִמְּצוּלִים
גְּרָפָם עַד יְפַלֵּס מְחוֹקֵק / דֶּרֶךְ לַעֲבֹר גְּאוּלִים.


גְּאוּלִים גַּלָּיו אָז לַעֲבֹר / הוֹלִיךְ בִּנְתִיבֵי שְׁבִילָיו
גְּזָרָם בְּשֵׁבֶט אֵל גִּבּוֹר / רוֹגַע הַיָּם וַיֶּהֱמוּ גַּלָּיו.


גַּלָּיו גְּבוּרוֹתָיו בָּם יְקַוּוּ / לְהַרְאוֹת שֵׁנִית נוֹרְאוֹתָיו
גְּדֻלָּתוֹ אָז אִיִּים יְחַוּוּ / וְרַעַם גְּבוּרוֹתָיו.


גְּבוּרוֹתָיו דֶּשֶׁא דִּמּוּ לְהַפְרוֹת / וְעֵשֶׂב לַעֲבוֹדַת נִקְשֶׁה
דִּשְׁנֵי אֶרֶץ צָצוּ לְהַבְרוֹת / וַתּוֹצֵא הָאָרֶץ דֶּשֶׁא.


דֶּשֶׁא דֶשֶׁן לְאֶלֶף מְנוּיִים / וּמָאתַיִם וְתִשְׁעִים לְדַשֵּׁן
דָּעַץ גַּם שְׁלֹשִׁים שְׁנוּיִים / וּמַעְגָּלֶיךָ יִרְעֲפוּן דָּשֶׁן.


דֶּשֶׁן דְּרָכָיו יָזַם לְהַפְאִיר / צוּר מָעֹז וּמַחֲסֶה לְחוֹכָיו
דְּבִיר עֵדֶן לָהֶם הִתְאִיר / הֵן אֵלֶּה קְצוֹת דְּרָכָיו.


דְּרָכָיו דְּבָרוֹ הִשְׁלִים וְזָרַח / שֶׁמֶשׁ וְסַהַר לֵאוֹר בְּאוֹרוֹ
דָּצִים כְּגִבּוֹר לָרוּץ אֹרַח / לִשְׁמֹעַ בְּקוֹל דְּבָרוֹ.


דְּבָרוֹ דִּבֵּר לָרוּץ תָּמִיד / עַד בִּן נוּן חֲיָלִים יְגַבֵּר
דַּהַר מְרוּצָתָם הֶעֱמִיד / כִּי פִּי יְיָ דִבֵַּר.


דִּבֵּר דִּגְלוֹ שִׁבְעָה לְהַצְמִיד / בְּשִׁבְעָה גַלְגַּלֵּי זְבוּלוֹ
דְּגָלִים בְּגַלְגַּל רוֹם הֶעֱמִיד / אִישׁ עַל דִּגְלוֹ.


דִּגְלוֹ דָּגִים תְּהוֹם שָׁרַץ / וְעוֹפוֹת מֵרֶקֶק פְּלָגִים
דֶּגֶר תַּנִּינִים פָּרַץ / וּבְצִלְצַל דָּגִים.


דָּגִים הָאֹכֶל הִתִּיר לְחוֹסָיו / וְהֵכִין לִוְיָתָן לְתֶכֶל
הֵן עָלָיו יִכְרוּ עֲמוּסָיו / לְעֵת הָאֹכֶל.


הָאֹכֶל הַבָּא מִטּוּב יְמִינוֹ / עָרַךְ עַל שֻׁלְחָן וְהִרְבָּה
הֵן כָּל זֶה שַׁדַּי הֱכִינוֹ / לַעֲשׂוֹת לָאוֹרֵחַ הַבָּא.


הַבָּא הַבַּיְתָּה עֵת קְרָאוֹ / שָׂם נֶפֶשׁ בְּגֵו עֲמוּתָה
הִזְמִין הֵלֶךְ לַהֲבִיאוֹ / וַיָּבוֹא הַבָּיְתָה.


הַבַּיְתָּה הוֹדוֹ עָלָיו יֵאוֹר / בְּהַכְתִּירוֹ יִפְעַת כְּבוֹדוֹ
הֱפִיקוֹ נְוַת בַּיִת נָאוֹר / כִּסָּה שָׁמַיִם הוֹדוֹ.


הוֹדוֹ הַזֶּה נָתַן עָלָיו / לַעֲשׂוֹת לוֹ עִם שְׁאוֹל חוֹזֶה
הֵשִׁית מִתַּחַת לְרַגְלָיו / אֶת כָּל הַכָּבוֹד הַזֶּה.


הַזֶּה הַגַּן הִפְקִיד בְּיָדוֹ / וְנַחַת שֻׁלְחָנוֹ מְמֻגָּן
הִשְׁלִיטוֹ לֶאֱכֹל מְעוֹדְדוֹ / מִכָּל עֵץ הַגָּן.


הַגַּן הִיא תִתֵּן מֶגֶד / וְזֶה יֻתַּן לָכֶם וִיהִי
הַרְחֵק מִן הָעֵץ נֶגֶד / כִּי מִצְוַת הַמֶּלֶךְ הִיא.


הִיא וָהוּא אִוּוּ אֹכֶל / וּשְׁנֵיהֶם שִׁנֵּיהֶם קָהוּ
וְהִשִּׁיאָם עָרוּם נוֹכֵל / וַתֹּאכַל הִיא וָהוּא.


וָהוּא וְנִסְתָּר חָשַׁב דַּרְכּוֹ / מִמְּגַלֶּה מַצְפּוּן וּמִסְתָּר
וּבְהִתְהַלֵּךְ קוֹל בְּסֻכּוֹ / רָאָה רָעָה וְנִסְתָּר.


וְנִסְתָּר וְנָלוֹז גָּעַר צוּרִי / לֹא תוֹסִיפוּ עוֹד לַעֲלֹז
זִמֵּר לְשֵׁם יוֹשֵׁב תְּהִלּוֹת / עַד יַעֲבָר זָעַם.


זַעַם זֶה מָלְאוּ נְסוֹגִים / עַד שׁוּב מֵישָׁרִים חוֹזֶה
זְבָדָם שְׁנַיִם שָׂרִיגִים / אֶת זֶה לְעֻמַּת זֶה.


זֶה זִכְרָם שָׁלְחוּ לְמִקְנֶה / לְהִתְעַדֵּן בִּפְרִי סַחֲרָם
זְרֹעַ יְבוּל וּרְעוֹת צוֹנֶה / מֵאֶרֶץ זִכְרָם.


זִכְרָם זִמְרָה לָקְחוּ לְקָרֵב / פְּרִי וּבִכְרַת צֹאן תְּשׁוּרָה
זֻמַּן לְמוֹבִיל שַׁי עָרֵב / תּוֹדָה וְקוֹל זִמְרָה.


זִמְרָה זָמַם עֵת רָצוֹן / וְרַב נִיבוֹ נִבְזֶה נִשְׁמַם
זָר לַעֲשׂוֹת חוֹמֵד לָצוֹן / לוֹ כַּאֲשֶׁר זָמַם.


זָמַם זְוָעָה יָד לַהֲפֹךְ / חוֹרֵשׁ עַל אָחִיו רָעָה
זָעַף דָּם נָקִי לִשְׁפֹּךְ / וְהָיָה רַק זְוָעָה.


זְוָעָה זָר מֵרֹאשׁ רוֹחֵשׁ / פֶּשַׁע כִּסָּה וְנָזָר
זַךְ עָנָהוּ מַה תְּכַחֵשׁ / וְעֵינַי רָאוּ וְלֹא זָר.


זָר חֶרֶב שָׁלַף נִכְנַע / וְאוֹת שָׂם חוֹפֵשׂ קֶרֶב
חֻלַּץ בְּלֶכְתּוֹ נָד וָנָע / וּבְמִלְחָמָה מִידֵי חֶרֶב.


חֶרֶב חַיִל לֹא קָרַב / וַיַּחְלְפוּ יוֹם וָלָיִל
חֲבוּר עֲצַבִּים מְאֹד רַב / עָתְקוּ גַּם גָּבְרוּ חָיִל.


חַיִל חָנֵף רַב תָּקְפּוֹ / וּמַטֵּה רֶשַׁע צָץ וְעָנֵף
חֲבָלִים חִלֵּק אֵל בְּאַפּוֹ / כִּי כֻלּוֹ חָנֵף.


חָנֵף חַי נִאֵץ וְאָמַר / לָאֵל סוּר מִנִּי אֳרָחַי
חוֹקֵר סֵתֶר אָז גָּמַר / לְהַכּוֹת אֶת כָּל חָי.


חַי חָשַׂךְ יַד מְתֵי אָוֶן / וּמַסֵּכָה עֲלֵיהֶם נָסָךְ
חִבְּלָם יַחַד בְּטִיט יָוֵן / וְאֶת עַבְדּוֹ חָשָׂךְ.


חָשַׂךְ חֹק זֶרֶם כַּבִּיר / וְקֻמְּטוּ וְלֹא עֵת מֵרָחוֹק
חַשְׁרַת מַיִם עֲלֵיהֶם הֶעֱבִיר / כִּי עָבְרוּ תוֹרוֹת חָלְפוּ חֹק.


חֹק חָסִיד לֹא הִכְרִית / בִּמְחוֹתוֹ יְקוּם מַפְסִיד
חִיָּה לָאָרֶץ שְׁאֵרִית / כִּי הִפְלָה יְיָ חָסִיד.


חָסִיד טָרַף מִכֹּל שְׁנַיִם / וּבְעֵץ גֹּפֶר קָץ וְחָרָף
טִלְטֵל יוֹנָה לָעֵינַיִם / וְהִנֵּה עֲלֵה זַיִת טָרָף.


טָרַף טוֹב כָּל בְרוּאָיו / וְהִצִּילוֹ מִשְּׁ[אוֹל קָטֹב]
טֶרֶף נָתַן לִירֵאָיו / וְדוֹרְשֵׁי יְיָ לֹא יַחְסְרוּ כָל טוֹב.


טוֹב טוּבָם לֹא נָעַר / וְשָׂם אֵיתָן מוֹשָׁבָם
טָחוּ תָפֵל יוֹשְׁבֵי שִׁנְעָר / הֵן לֹא בְיָדָם טוּבָם.


טוּבָם טִיט הֻשְׁלַךְ בִּשְׁאָט / בְּאָמְרָם לְהַכְבִּיד עַבְטִיט
טִאֵט מָעֻזָּם וְלֹא אָט / וּכְמוֹ יוֹצֵר יִרְמָס טִיט.


טִיט טַבּוּר זֵדִים רָמַס / לְבַל יָקוּם דָּבָר דָּבוּר
טִלְטֵל אַנְשֵׁי תוֹךְ וְחָמָס / יוֹשְׁבֵי עַל טַבּוּר.


טַבּוּר טָהוֹר לְאוֹר יָצָא / וּמֵאֵלָיו נִזְהַר נִזְהוֹר
טוֹעִים נִמְצְאוּ סִיג וְנִמְצָא / זָהָב טָהוֹר.


טָהוֹר טוֹב בָּחַר בָּחוֹר / בֶּן שָׁלֹשׁ כְּגַן רָטֹב
טִעֵם לִנְסוֹגִים אָחוֹר / טַעֲמוּ וּרְאוּ כִּי טוֹב.


טוֹב יָעַץ לְהָעִיר אֵיתָן / וּמֵאֵשׁ גִּבּוֹר לֹא נִרְעַץ
יָזַם כְּרֹת גִּלּוּל מִפְתָּן / וְנָדִיב נְדִיבוֹת יָעַץ.


יָעַץ יָשְׁרוֹ מִנְּעוּרָיו / לֶאֱחֹז רְֶגֶל בַּאֲשׁוּרוֹ
יָהּ צְרָפוֹ מֵבִין סְתָרָיו / לְהַגִּיד לְאָדָם יָשְׁרוֹ.


יָשְׁרוֹ יִבְחַן לִשְׁחֹט יָחִיד / עַד יֵקַר דָּמוֹ וְיוּחַן
[יִרְאַת שַׁ]דַּי לֹא הִכְחִיד / יְיָ צַדִּיק יִבְחָן.


יִבְחַן יִרְאֶה מִמְּכוֹן כִּסְאוֹ / תְּבוּסַת עַם עָנִי וְנִכְאֶה
יִזְכֹּר בְּרִית אֵיתָן בְּקָרְאוֹ / יְיָ יִרְאֶה.


יִרְאֶה יִשְׁעוֹ גֶזַע אֱמוּנָי / וְיִמְחֶה בִשְׂכַר זֹאת פִּשְׁעוֹ
יִשָּׂא בְרָכָה מֵאֵת יְיָ / וּצְדָקָה מֵאֱלֹהֵי יִשְׁעוֹ.


יִשְׁעוֹ יֶהְגֶּה בֵּן נִבְחָר / כְּאֶרֶז בַּלְּבָנוֹן יִשְׂגֶּה
יוֹשֵׁב אֹהֶל דָּת שָׁחַר / וּבְתוֹרָתוֹ יֶהְגֶּה.


יֶהְגֶּה יִפְרַח בֵּית מְגוּרָיו / תָּם נָעוּר וָרֵיק בָּרָח
יַעֲטוּהוּ בַדֵּי אֲמִירָיו / צַדִּיק כַּתָּמָר יִפְרָח.


יִפְרַח כַּדָּת גֶּזַע יְדִידוּת / עַד בְּנֵי חָם הִקְשׁוּ עֲבוֹדָת
כָּבְשׁוּ אֲדוֹנֵיהֶם לְעַבְדוּת / אֲשֶׁר לֹא כַדָּת.


כַּדָּת כֻּלּוֹ גַן נִנְעָל / הֵצִיץ וַיֶּעְשַׁר חֵילוֹ
כֶּרֶם לְחַבֵּל יָזַם שׁוּעָל / וְהִנֵּה עָלָה כֻלּוֹ.


כֻּלּוֹ כַלְּבָנוֹן זָרַח / מִתַּחַת סִִבְלוֹת מָנוֹן
כְּשׁוֹשָׁן בֵּין חוֹחִים פָּרַח / וַיַּךְ שָׁרָשָׁיו כַּלְּבָנוֹן.


כַּלְּבָנוֹן כָּבוֹד רַב הֶעְדָּם / וַיֹּאבְדוּ זָרִים אָבוֹד
כָּרְעוּ שָׂרֵי נֹף נֶגְדָּם / וְנֶגֶד זְקֵנָיו כָּבוֹד.


כָּבוֹד כָּעֵדֶר שִׁלְּחָם / בַּיְשִׁימוֹן חֶדֶר בְּחָדֶר
כַּסּוּס בַּמִּדְבָּר הִנְחָם / וַיְנַהֲגֵם כָּעֵדֶר.


כָּעֵדֶר כָּאֵלֶּה בְּנָסְעָם / עֵת מָסָךְ פָּרוּשׂ יַעֲלֶה
כָּזֹאת מִי שָׁמַע עַל עָם / מִי רָאָה כָּאֵלֶּה.


כָּאֵלֶּה כֹּהֲנִים הֵם לְאֵלִי / קְרוּאֵי רֵאשִׁית אוֹנִים
כָּאָמוּר וְאַתֶּם תִּהְיוּ לִי / מַמְלֶכֶת כֹּהֲנִים.


כֹּהֲנִים לִסְבֹּל קֹדֶשׁ אִנָּה / וְהַזָּר הַקָּרֵב יִבֹּל
לֵוִי לַעֲמֹד לְפָנָיו מִנָּה / וַיֵּט שִׁכְמוֹ לִסְבֹּל.


לִסְבֹּל לְעוֹלָם פִּנַּת יִקְרַת / אֲבִיר יַעֲקֹב הֶאֱצִילָם
לְאַהֲרֹן קְדוֹשׁוֹ בְּרִית כָּרַת / אַתָּה כֹהֵן לְעוֹלָם.


לְעוֹלָם לַיְיָ נִבְדַּל / לְכַהֵן בְּהֵיכָל לִפְנָי
לוֹ וּלְזַרְעוֹ כִּי יִגְדַּל / יִכְתֹּב יָדוֹ לַיְיָ.


לַיְיָ לַעֲשׂוֹת חֻקִּים נְעִימִים / תִּהְיֶינָה כַּפָּיו פְּרוּשׂוֹת
לְמַלֵּא יָדוֹ שִׁבְעַת יָמִים / כַּאֲשֶׁר צִוָּה יְיָ לַעֲשׂוֹת.


לַעֲשׂוֹת לְשׁוֹלְחָיו דָּת יְפַנֶּה / שְׁאֵר גָּדוֹל מֵאֶחָיו
לְלִשְׁכַּת פַּלְהֶדְרִין יִפְנֶה / צִיר נֶאֱמָן לְשׁוֹלְחָיו.


לְשׁוֹלְחָיו לֶקַח טוֹב יְזֻמַּן / בְּהַקְהִיל תַּחְכְּמוֹנֵי פֶקַח
לְהוֹרוֹת חֹק עָשׂוֹר נֶאֱמָן / יִשְׁמַע חָכָם וְיוֹסֶף לֶקַח.


לֶקַח לְשׁוֹלְחֶיךָ תַקְשִׁיב / וְאָז יִישַׁר כּוֹחֶךָ
לָכֵן הִתְאַמֵּץ לְהָשִׁיב / אֲמָרִים אֱמֶת לְשׁוֹלְחֶיךָ.


לְשׁוֹלְחֶיךָ מָתְנֶיךָ תְשַׁנֵּס / וְיִשְׁמַע אֵל וְיַעֲנֶךָ
מִמָּרוֹם יִתֵּן לְךָ נֵס / וְאַתָּה תֶּאְזֹר מָתְנֶיךָ.


מָתְנֶיךָ מִפַּח מוּעָק יְמַלֵּט / בְּאֶפֶס תִּקְוַת מַפָּח
מַעְגְּלוֹתֶיךָ יִתְמֹךְ פַּלֵּט / כִּי הוּא יַצִּילְךָ מִפָּח.


מִפַּח מֵלִיץ טוֹב נֶאֱצָל / עֵת יְכוֹנֵן נַפְשׁוֹ לְהַחֲלִיץ
מִמָּוֶת פִּתְאֹם נִצָּל / מַלְאָךְ מֵלִיץ.


מֵלִיץ מַרְפֵּא [וַאֲרוּכָה] / וַעֲבוֹדוֹת אַרְבַּע יְיַפֶּה
מִשְׁמָ[ר הַלַּילָה וְהַיּוֹם] מְלָא[כָ]ה / וְצִיר אֱמוּנִים מַרְפֵּא.


מַרְפֵּא מְשִׁיחוֹ יִשְׁלַח תָּמִיד / בְּהַרְאוֹתוֹ זִבְחֵי עַם [נְכוֹחוֹ]
[מַעֲבִירִים] פַּר וָאַיִל לְהַעֲמִיד / נֶגֶד יְיָ וְנֶגֶד מְשִׁיחוֹ.


מְשִׁיחוֹ מִזֶּה סָר לְבֵית רֶקַח / עִם זִקְנֵי כְהֻנָּה בַמַּחֲזֶה
מַשְׁבִּיעִים עָלָיו שֵׁם בְּלֶקַח / אַל נָא תָמוּשׁ מִזֶּה.


מִזֶּה מְכֻבָּד בְּקוֹל תְּשׁוּאָה / וְנֹעַם צְרָדָה בַּפֶּה בִלְבַד
מְמַעֵט אֹכֶל פֶּן תִּקֶּר תְּנוּאָה / לִקְדוֹשׁ יְיָ מְכֻבָּד.


מְכֻבָּד נְכוֹחִים יֶהְגּוּ לְפָנָיו / בְּסִפְרֵי קֹדֶשׁ אוֹ בְשִׂיחִים
נְדוּדִים יִשְׂבַּע בֵּית מְלוֹנָיו / מֵשִׁיב דְּבָרִים נְכוֹחִים.


נְכוֹחִים נַפְשָׁם חֲצוֹת לַיִל / יְעִירוּן לַעֲבוֹדַת קְדוֹשָׁם
נִצְבְּעוּ בְּפַיִס לֹא בְחַיִל / לְהַצִּיל מִמָּוֶת נַפְשָׁם.


נַפְשָׁם נְכוֹחָה רִאשׁוֹנִית / תְּרֹם דֶּשֶׁן עוֹלָה קְדוּחָה
נִתְכַּן פְּנִימִי וְנֵרוֹת שֵׁנִית / יָדְעוּ עֲשׂוֹת נְכוֹחָה.


נְכוֹחָה נֶאֱמָנָה שְׁלִישִׁית / [קְטֹרֶת סַמִּים בְּאָמְנָה]
נְתָחִים בָּרְבִיעִית לָשִׁית / עֵדוּת יְיָ נֶאֱמָנָה.


נֶאֱמָנָה נֶחְפְּזוּ צְנוּפִים / לַעֲשׂוֹת [ זוּ]
[נְגִיד מְלֶאכֶ]ת יִשְׁלַח צוֹפִים / נִבְהֲלוּ נֶחְפָּזוּ.


נֶחְפְּזוּ נֵס לַעֲשׂוֹת וְלַחֲזוֹת / אִם שַׁחַר קָדִים [עָלָה כְּנֵס]
נֹגַהּ כְּצֵאתוֹ עַל פְּרָזוֹת / נָתַתָּה לִּירֵאֶיךָ נֵס.


נֵס נֶאֱמָנִים צוּר יְצַוֶּה / בְּהִוָּסְדָם עַל צִיר [אֱמוּנִים]
נָכוֹן לָצֵאת חוּץ לְמִקְוֶה / מֵימָיו נֶאֱמָנִים.


נֶאֱמָנִים סְבָבוּהוּ בְנָסְעָם / וּלְשַׁעַר הַמַּיִם קֵרְבוּהוּ
סוּת פָּרְשׂוּ בֵּינוֹ לְבֵין עַם / אֲשֶׁר סְבָבוּהוּ.


סְבָבוּהוּ שְׂמָלוֹת וְנֶחְפַּז / לִטְבֹּל וּלְהִסְתַּפֵּג וְלַעֲלוֹת
סְגָן יַעֲטֵהוּ כְלֵי פָז / חֲלִיפוֹת שְׂמָלוֹת.


שְׂמָלוֹת סִבָּה הֵם לִדְחוֹת / בְּמִכְנְסֵי בַד שֶׁמֶץ וְדִבָּה
סְאוֹן חֶרְפַּת שִׁטִּים לִמְחוֹת / כִּי הָיְתָה סִבָּה.


סִבָּה סְלוּלָה בִכְתֹנֶת בַּד / לִפְנֵי נוֹרָא עֲלִילָה
סוֹד פַּסִּים תָּסִיר וּמַעְבַּד / דֶּרֶךְ לֹא סְלוּלָה.


סְלוּלָה סְבִיבָיו אִמְרַת צוּרוֹ / בְּאַבְנֵט יַחְגֹּר שַׂר קְרֵבָיו
סְחוֹת צַלְמֵי כַשְׂדִּים בְּחָגְרוֹ / עַל כָּל סְבִיבָיו.


סְבִיבָיו סָבִיב מִצְנֶפֶת תַּעֲבִיר / פֶּרַע וְתַצְדִּיק אוֹת חָבִיב
סִכְלוּת לָשׁוֹן בְּקוֹל יַגְבִּיר / עַל שׁוּלֵי הַמְּעִיל סָבִיב.


סָבִיב סֻבֳּלוֹ אֵפוֹד עָרֵב / וְחֹשֶׁן שְׂאֵת לִפְנֵי מְחוֹלְלוֹ.
סֵמֶל הֶעָשׂוּי בְּחוֹרֵב / בַּיּוֹם הַהוּא יָסוּר סֻבֳּלוֹ.


סֻבֳּלוֹ עוֹלָם בְּצִיץ יַצְמִיד / רַצּוֹת דָּם וָנֶסֶךְ וּמַעֲלָם
עַל מִצְחוֹ יִהְיֶה תָמִיד / כְּיָרֵחַ יִכּוֹן עוֹלָם.


עוֹלָם עֲדֵי עַד צִיר נִקְדָּשׁ / עֵת לַעֲשׂוֹת תָּמִיד יִצְעַד
עֲשָׂרָה בֶעָשׂוֹר יְקֻדַּשׁ / בַּיְיָ עֲדֵי עַד.


עַד עִמּוֹ עֹז כְּקָרַץ / הַתָּמִיד וְקִבֵּל דָּמוֹ
עָמַד לְהַקְטִיר וּלְהֵטִיב רָץ / וַיְיָ עִמּוֹ.


עִמּוֹ עֲטֶרֶת רָצוֹן בְּעָרְכוֹ / רֹאשׁ וּנְתָחִים לַעֲתֶרֶת
עֵת יַקְרִיב סֹלֶת וְנִסְכּוֹ / תָּשִׁית לְרֹאשׁוֹ עֲטֶרֶת.


עֲטֶרֶת עַמּוֹ אָץ כְּכַלּוֹת / תְּמִיד הַשַּׁחַר מֵהֲקִימוֹ
עַד פַּרְוָה יְמַהֵר לַעֲלוֹת / עִם נְדִבֵי עַמּוֹ.


עַמּוֹ עָלָיו סַךְ וְקִדֵּשׁ / וְיָרַד וְטָבַל מוּל אֲצִילָיו
עָטָה בַד וְעֵת קִדּוּשׁ חִדֵּשׁ / הוֹד וְהָדָר תְּשַׁוֶּה עָלָיו.


עָלָיו עוֹמֵד אֵל עוֹלָם / צֶדֶק עֵדְווֹתָיו לְלַמֵּד
עֵת בֵּין מִזְבֵּחַ לְאוּלָם / הַכֹּהֵן הַגָּדוֹל עוֹמֵד.


עוֹמֵד פָּנָיו בְּעֵת יִקְרַב / לְחַלּוֹת וּלְגַלּוֹת טְמוּנָיו
פַּר הִקְרִיב וּפְאַת מַעֲרָב / אֶל עֵבֶר פָּנָיו.


פָּנָיו פֶּשַׁע בַּל יְכַסֶּה / וּבְסָמְכוֹ יִסְמֹךְ יֶשַׁע
פֹּה יַעֲנֵהוּ צוּר מַחְסֶה / אַשְׁרֵי נְשׂוּי פֶּשַׁע.


פֶּשַׁע פֹּה כָעֵת יְכֻפַּר / סְגָן וְרֹאשׁ בֵּית אָב אֲפָפוֹ
פָּנָה וַיַּצֵּג הַפָּר / עַד בּוֹאוֹ פֹה.


פֹּה פְנֵיהֶם שָׂמוּ כְּהוֹאֵל / לָלֶכֶת עִמּוֹ שְׁנֵיהֶם
פֶּתַח יְסוֹד לִצְפוֹן אֲרִיאֵל / מְגַמַּת פְּנֵיהֶם.


פְּנֵיהֶם פְּאֵר עָטָה בְּמָצְאוֹ / שְׂעִירִים וְקַלְפֵי פוּר מְבָאֵר
פּוּרֵי פַז טָרַף בְּנָשְׂאוֹ / כְּחָתָן יְכַהֵן פְּאֵר.


פְּאֵר פָּעַלְתָּ עֵת רְצוֹנְךָ / וְשֵׁם עַל יְמִינוֹ הֵטַלְתָּ
פָּץ סְגָן הַעַל יְמִינְךָ / כָּל מַעֲשֵׂינוּ פָּעַלְתָּ.


פָּעַלְתָּ פַּחַד כְּקָמַץ / בִּשְׂמֹאל וַיִּרְהוּ יַחַד
פִּי רֹאשׁ בֵּית אָב חֲזַק וֶאֱמָץ / לֹא הָיָה פַחַד.


פַּחַד צִדְקוֹ צִיר יַעְטֶה / תָמִיד כִּי יִשְׁעֶה בְחֻקּוֹ
צוּר שָׁלוֹם אֵלָיו יַטֶּה / יְיָ חָפֵץ לְמַעַן צִדְקוֹ.


צִדְקוֹ צְבִי וּפְאֵר נִכְתָּם / בְּתָפְשׂוֹ שְׁנֵי שְׂעִירִים כְּלָבִיא
צִמֵּד גּוֹרָלוֹת בְּתִתָּם / לַעֲטֶרֶת צְבִי.


צְבִי צְבָאוֹת תַּעֲלֹז בְּנָשְׂאוֹ / לַשֵּׁם חַטָּאת בְּקוֹל תְּשׁוּאוֹת
צִלְצְלוּ צַדִּיקִים בְּקָרְאוֹ / בְּשֵׁם יְיָ צְבָאוֹת.


צִבְאוֹת צִיּוֹן רָאוּ אוֹרָה / בְּשָׁמְעָם שֵׁם אֱלֹהִים עֶלְיוֹן
צִפְצְפוּ יַחַד בְּקוֹל זִמְרָה / וְרִנְּנוּ בִמְרוֹם צִיּוֹן.


צִיּוֹן צִדְקָהּ לֹא לְהַכְרִית / כְּדַת שְׂעִיר הָעֲזָאזֵל חֻקָּהּ
צִמֵּד בּוֹ תִקְוַת זְהוֹרִית / עַד יֵצֵא כַנֹּגַהּ צִדְקָהּ.


צִדְקָהּ צָפַנְתָּ לְהַרְאוֹת / מֵלִיץ לְשַׁוְעוֹ הֶאֱזַנְתָּ
צָעַד בֵּין אוּלָם לִרְאוֹת / טוּבְךָ אֲשֶׁר צָפַנְתָּ.


צָפַנְתָּ צִדְקִי בְּדָרְשׁוֹ / לָצֵאת עִם שִׁבְטוֹ נָקִי
צָעַק עַל הַפָּר בְּרַחֲשׁוֹ / עֲנֵנִי אֱלֹהֵי צִדְקִי.


צִדְקִי קְדוֹשׁוֹ אָז יַעֲנֶה / כְּכַלּוֹת לָצֶקֶת לַחְשׁוֹ
קָם לִשְׁחֹט הַפָּר לִפְנֵי / גּוֹאֵל יִשְׂרָאֵל קְדוֹשׁוֹ.


קְדוֹשׁוֹ קוֹלוֹ יַאֲזִין רָב / כְּקִבֵּל דָּם לִרְצוֹת פָּעֳלוֹ
קָרָא לְמָרְסוֹ וְאָז יֶעֱרַב / אֶת הוֹד קוֹלוֹ.


קוֹלוֹ קָדְשׁוֹ אָז יַעֲלֶה / בְּמַחְתַּת פָּז לַחְתּוֹת אִשּׁוֹ
קָרַב לְמַלֵּא אֵשׁ לְמַלֵּא / אֶת דְּבַר קָדְשׁוֹ.


קָדְשׁוֹ קְטֹרֶת בִּשְׂמֹאל נְתוּנָה / מְלֹא חָפְנָיו לִמְצֹא עֲתֶרֶת
קָח מַחְתָּה בְיָמִין וּפָנָה / לְהַקְטִיר קְטֹרֶת.


קְטֹרֶת קֶדֶם מִזְבֵּחַ פְּנִימָה / לִפְנֵי הַפָּרֹכֶת יְקַדֵּם
קְצֵה צָפוֹן יָתוּר בְּעָצְמָה / לָרוֹכֵב בִּשְׁמֵי שְׁמֵי קֶדֶם.


קֶדֶם קֶרֶן יִשְׁעוֹ יָרִים / לָשֵׂאת נֵס וּלְחַזֵּק תֹּרֶן
קִדֵּם מַחְתָּה בֵּין שְׁנֵי עֳפָרִים / הָנּוֹשְׂאִים קֶרֶן.


קֶרֶן קָדְשׁוֹ כִסְּתָה עֲנָנָה / בְּתִתּוֹ קְטֹרֶת עַל אִשּׁוֹ
קִצַּר עֵת צֵאתוֹ רְנָנָה / בְּהֵיכַל קָדְשׁוֹ.


קָדְשׁוֹ רַבּוֹת רָץ נָחוּץ / קַחַת דַּם פַּר מִמְּסִבּוֹת
רָץ לְהַזּוֹתוֹ פְּנִים וָחוּץ / פְּעָמִים רַבּוֹת.


רַבּוֹת רָצָה צוּר עֶרְכּוֹ / עֵת לִשְׁחֹט שָׂעִיר יָצָא
רָחַשׁ לְהַזּוֹת וְשָׁב לְדַרְכּוֹ / כִּי כְבָר רָצָה.


רָצָה רָצוֹן לְכַפֵּר מְשׁוּחִי / וְהִצְלִיף עַל קִיצוֹן וְחִיצוֹן
רִצֵּף הַשָּׂעִיר הֶחָי / שׁוֹחֵר טוֹב יְבַקֵּשׁ רָצוֹן.


רָצוֹן רֹאשׁ פָּעֳלוֹ יְחַבֵּר / שְׁתֵּי יָדָיו עָלָיו וְיִדְרֹשׁ
רָחַשׁ פִּשְׁעֵי עָם וְדִבֵּר / יָחוּלוּ עַל רֹאשׁ.


רֹאשׁ רֹאשׁ מִדְבַּר צוֹק יְשֻׁלַּח / שָׂעִיר בְּיַד עִתִּי נִפְרַשׁ נִפְרוֹשׁ
רֻצַּץ בְּהַשְׁלִיכוֹ וּפֻלַּח / מִכַּף רֶגֶל וְעַד רֹאשׁ.


רֹאשׁ רַבּוֹת יַעַשׂ בְּהַקְטִיר / חַטָּאת לְצוּר תּוֹכֵן לִבּוֹת
רָחַץ וְקִדַּשׁ וְעוֹלָה הֶעֱטִיר / וְכָהֵנָה רַבּוֹת.


רַבּוֹת רַע לֹא יִמְצָא / וְחֹק טְבִילָה לֹא יִגְרָע
רִגֵּל כַּף וּמֶחְתָּה וְיָצָא / וְאֵין פֶּגַע רָע.


רַע שָׁמוּר בְּפָשְׁטוֹ כְלֵי בַד / וְטָבַל וְקִדַּשׁ כְּחֹק אָמוּר
שָׁקַד לִלְבֹּשׁ פַּז מְכֻבָּד / כִּי לַמּוֹעֵד שָׁמוּר.


שָׁמוּר תִּרְצֶה תָּמִיד כְּעוֹרֵךְ / וְעֵת יַקְטִיר וְיֵיטִיב תִּפְצֶה
תָּר לָשֵׂאת יָדוֹ לְבָרֵךְ / וּפֹעַל יָדָיו תִּרְצֶה.


תִּרְצֶה שָׁלוֹם לְעַם מְאֻשָּׁר / בְּצֵאתוֹ בְאֵין פֶּגַע לִבְלֹם
שְׁמָר תָּם וּרְאֵה יָשָׁר / כִּי אַחֲרִית לְאִישׁ שָׁלוֹם.


שָׁלוֹם לְעַמּוֹ צִיר יִזְבֹּד / וְהֵם יְסוֹבְבוּהוּ לְרוֹמְמוֹ
לְבֵיתוֹ יְלַוּוּ בְכָבוֹד / דּוֹרֵשׁ טוֹב לְעַמּוֹ.


לְעַמּוֹ מוֹפֵת טוֹב יְבֻשַּׂר / בְּאָמְרָם לְצִיר שָׂעִיר שׁוֹפֵת
מִי יוֹדֵעַ כִּי עָווֹן סָר / תְּנוּ לָכֶם מוֹפֵת.


מוֹפֵת הָאוֹת עֵת יְעִירוּן / אָז יְבַשֵּׂר צִיר פְּלָאוֹת
הוּסַר עֲווֹנְךָ עַם יְשׁוּרוּן / וְזֶה לְךָ הָאוֹת.


הָאוֹת לָבָן מְאֹד כְּבֹרִית / וּטְהוֹרִים נִצְּבוּ כְדָרְבָן
לִרְאוֹת פֶּלֶא חוּט זְהוֹרִית / כֻּלּוֹ הָפַךְ לָבָן.


לָבָן עָווֹן וְסָר פֶּשַׁע / דַּבְּרָה בַת קוֹל בַּהֲדוֹמוֹ
חֲסִידִים זַמְּרוּ קוֹל יֶשַׁע / כִּי רוֹצֶה יְיָ בְּעַמּוֹ.


באפדת חשן:
אֱמֶת מַה נֶּהְדַּר כֹּהֵן גָּדוֹל בְּצֵאתוֹ מִן הַקֹּדֶשׁ


בַּאֲפֻדַּת חֹשֶׁן נִקְבַּעַת / בְּאַבְנֵי טוּרִים אַרְבַּעַת
בְּנֹעַם אֹדֶם רְאוּבֵן לִטְעֹן / בְּנֹגַהּ פִּטְדָּה לְהַזְכִּיר שִׁמְעוֹן
בִּיפִי בָרֶקֶת לְלֵוִי צְמוּדָה / בְּיִקְרַת נֹפֶךְ לְהַזְכִּיר יְהוּדָה
בְּשֶׁפֶר סַפִּיר לְדָן מַפְלִיא / בְּשֶׁזֶף יַהֲלוֹם לְהַזְכִּיר נַפְתָּלִי
בְּלַהַט לֶשֶׁם לְגָד מְאַשֵּׁר / בְּלֶקַח שְׁבוֹ לְהַזְכִּיר אָשֵׁר
בְּמִלּוּאֵי אַחְלָמָה לְיִשָּׂשׂכָר יַאֲהִילוּן / בְּמַרְאֵה תַרְשִׁישׁ לְהַזְכִּיר זְבוּלוּן
בְּהַדְרַת שֹׁהַם לְיוֹסֵף מַזְמִין / בְּהִלַּת יָשְׁפֵה לְהַזְכִּיר בִּנְיָמִין
בְּקֶרֶן אֵפוֹד מְלַמֵּד לְהוֹעִיל / בְּקוֹל פַּעֲמוֹנִים עַל שׁוּלֵי הַמְּעִיל
בְּטֹהַר כְּתֹנֶת כְּצִיץ הַחוֹנֵט / בְּטֶכֶס אֲפֻדַּת הָאַבְנֵט
בְּנִקְיוֹן מִצְנֶפֶת כְּנִיצוֹץ הַלַּהַב / בְּנֹעַם צִיץ הַזָּהָב.


אשרי עין:
אַשְׁרֵי עַיִן רָאֲתָה כָל אֵלֶּה הֲלֹא לְמִשְׁמַע אֹזֶן דָּאֲבָה נַפְשֵׁנוּ


אַשְׁרֵי עַיִן רָאֲתָה / שׁוֹשַׁנַּת הַשָּׁרוֹן
וְהַכָּבוֹד מְחוֹפֵף / כְּשֵׁזֶר עֲנָק עַל גָּרוֹן
וְהַכֹּהֵן / שָׁבוּץ בְּהוֹד אַבְנֵי זִכָּרוֹן
  אֶת בִּגְדֵי הַקֹּדֶשׁ אֲשֶׁר לְאַהֲרֹן.


אַשְׁרֵי עַיִן רָאֲתָה / לְוִיִּים וְעַם נִזְהָרוּ
וְהַכָּבוֹד מְחוֹפֵף / כְּלַבּוֹת אוֹר יִזְהָרוּ
וְהַכֹּהֵן / לוֹהֵג לְעָם אֵלָיו יִנְהָרוּ
  מִכֹּל חַטֹּאתֵיכֶם לִפְנֵי יְיָ תִּטְהָרוּ.


אַשְׁרֵי עַיִן רָאֲתָה / מְלֹא מִקְדָּשׁ וְרִצְפָּתוֹ
וְהַכָּבוֹד מְחוֹפֵף / כְּמֶלֶךְ בְּתוֹךְ חֻפָּתוֹ
וְהַכֹּהֵן / מְדַבֵּר שֵׁם הַמְּפֹרָשׁ בִּשְׂפָתוֹ
  וְהָעָם אוֹמְרִים בָּרוּךְ שֵׁם כְּבוֹד מַלְכוּתוֹ.


אַשְׁרֵי עַיִן רָאֲתָה / הוֹד הֵיכָל וְהַדְרָתוֹ
וְהַכָּבוֹד מְחוֹפֵף / כְּהִלַּת אוֹר בְּטִירָתוֹ
וְהַכֹּהֵן / הֵבִיא כַף וּמַחְתָּה בְּיִקְרָתוֹ
  וְאַחֲרֵי כֵן יוֹצֵא כְּצֵאת הַשֶּׁמֶשׁ בִּגְבוּרָתוֹ.


אַשְׁרֵי עַיִן רָאֲתָה / קִיר אוּלָם הֶחָבִיב
וְהַכָּבוֹד מְחוֹפֵף / כְּקֶרֶן נֹגַהּ וּשְׁבִיב
וְהַכֹּהֵן / קוֹרֵא בְלֶקַח יִזַּל כִּרְבִיב
  וְהַכֹּהֲנִים וְהָעָם כִּשְׁתִילֵי זֵיתִים סָבִיב.


אַשְׁרֵי עַיִן רָאֲתָה / טִירַת יִקְרַת פֶּלֶךְ
וְהַכָּבוֹד מְחוֹפֵף / כְּטֶכֶס עַל רֹאשׁ מֶלֶךְ
וְהַכֹּהֵן / טוֹפֵף כֹּה וָכֹה מִתְהַלֵּךְ
  וְהַסְּגָנִים אַחֲרָיו בְּרָב עָם הַדְרַת מֶלֶךְ.


אַשְׁרֵי עַיִן רָאֲתָה / נֹגַהּ חוּט כִּנְגוֹהִים
וְהַכָּבוֹד מְחוֹפֵף / כְּנֶגֶד צָמִים וְצֵהִים
וְהַכֹּהֵן / נוֹאֵם סְלִיחַת שׁוֹכֵן גְּבוֹהִים
  וּמַרְאֵהוּ כְּמַרְאֵה מַלְאַךְ הָאֱלֹהִים.


לא ארמון:
וּבְכֵן הָיָה לְאַיִן / מַחְמַד כָּל עָיִן


לֹא אַרְמוֹן וְלֹא בִירָה / לֹא גָזִית וְלֹא דִירָה
לֹא הֵיכָל וְלֹא וָוִים / לֹא זֶבַח וְלֹא חֲלָבִים
לֹא טְבִילָה וְלֹא יָדוֹת / לֹא כֹפֶר וְלֹא לְהִתְוַדּוֹת
לֹא מִזְבֵּחַ וְלֹא נְסָכִים / לֹא סֹלֶת וְלֹא עֲרָכִים
לֹא פָרֹכֶת וְלֹא צְלָפִים / לֹא קְטֹרֶת וְלֹא רְצָפִים
לֹא שְׁפִיכָה וְלֹא תִימֹרֶת / לֹא שְׁמוֹנָה וְלֹא לְתִפְאֶרֶת
לֹא מִדְבָּר וְלֹא הָאוֹזֵל / לֹא שָׂעִיר וְלֹא עֲזָאזֵל.


שמם הר ציון:
שָׁמֵם הַר צִיּוֹן / בַּעֲווֹנוֹת אֲבוֹתֵינוּ
לֹא מִקְדָּשׁ וְלֹא כֹהֵן / לְכַפֵּר עַל עֲדָתֵנוּ
הֵבֵאנוּ דְבָרִים / תַּחַת קָרְבְּנוֹתַינוּ / וּנְשַׁלְּמָה פָרִים שְׂפָתֵינוּ.


חָרֵב מְקוֹם שִׁבְתִּי / וְשָׁמֵם בֵּית תִּפְאַרְתִּי
אָפֵס עֲנַן קְטָרְתִּי / וּמִזְבֵּחַ אֵין אִתִּי
לֹא נִשְׁאַר בִּלְתִּי / תְּפִלָּתִי בְגִשְׁתִּי
שָׂא מִרְיִי וּבָשְׁתִּי / כְּמוֹ בְיַד אִישׁ עִתִּי / תָּשׁוּב תְּרַחֲמֵנוּ תִּכְבֹּשׁ עֲווֹנוֹתֵינוּ.


עַם נִרְפָּשׁ וְנִדְלָח / רְצֵה אֵל טוֹב וְסַלָּח
וְשַׁוְעָתָם תִּצְלַח / כִּקְטֹרֶת מְמֻלָּח
וְרָב כֹּפֶר תִּשְׁלַח / לְכָל עָווֹן נֶאֱלָח
וְחַטָּאתָם תִּסְלַח / כְּעַל שָׂעִיר מְפֻלָּח / בְּעֵת רָצוֹן עֲנֵנוּ וְאַל תִּבְזֶה עֱנוּתֵנוּ.


עד לא ש…:
[עַד לֹא שׁ… / אָז שׁ
עַד לֹא ל תּוֹ] / אָז לָבַשׁ כְּלֵי תִפְאַרְתּוֹ
עַד לֹא מַעֲטֵה שְׁמוֹנָה יִלְבַּשׁ / אָז מִיָּד טָבַל וְנִתְקַדָּשׁ
עַד לֹא הוֹסִיף קִדּוּשׁ לְהַעֲטִיר / אָז הָעוֹלָה יִגַּשׁ לְהַקְטִיר
עַד לֹא גָמַר לְהוֹצִיא מַחְתָּה / אָז גְּלוֹמִים יִפְשֹׁט עַתָּה
עַד לֹא בִגְדֵי זָהָב לְבֵשָׁם / אָז בַּדִּים יָנִיחַ שָׁם
עַד לֹא יַקְטִיר וְנֵרוֹת יַעֲמִיד / אָז יִגַּשׁ לְהַקְרִיב תָּמִיד
עַד לֹא רָגִיל עֲשִׂירִית יְקַדֵּשׁ / אָז רִנָּה בְכַפָּיו יְחַדֵּשׁ
עַד לֹא לָבַשׁ בִּגְדֵי עַצְמוֹ / אָז לְבוּשׁ פָּז יָסִיר מֵעִמּוֹ
עַד לֹא חָסִין לְבֵיתוֹ יְלֻוֶּה / אָז חֶדְוָה עִתִּי יְחַוֶּה
עַד לֹא זוֹרֵק שָׂעִיר נִפְלַג / אָז זֹהַר זְהוֹרִית נִשְׁלַג
עַד לֹא קָרָא פְּשָׁעִים יִמָּחוּ / אָז קְדוֹשִׁים יִשְׁמְעוּ וְיִשְׂמָחוּ.


שפכנו לבבות:
וּבְכֵן שִׁלַּמְנוּ שְׂפָתֵינוּ / תַּחַת עוֹלוֹתֵינוּ


שָׁפַכְנוּ לְבָבוֹת מְכֻבָּסִים / תַּחַת שְׁנֵי הַכְּבָשִׂים
לָהַגְנוּ נְסוּכָה בְעִצָּרוֹן / תַּחַת לְהָבִיא נֶסֶךְ וְעִשָּׂרוֹן
מִקְדָּשְׁךָ בִקַּרְנוּ בְּצוֹם מְיֻקָּר / תַּחַת מִצְוַת פַּר בֶּן בָּקָר
הִפַּלְנוּ לְפָנֶיךָ פָּנִים עַזִּים / תַּחַת הֲקָמַת שְׂעִירֵי עִזִּים
הֵטַלְנוּ גוֹרָל בְּךָ מְחוֹלְלֵנוּ / תַּחַת הֲרָמַת גּוֹרָלֵנוּ
קְרָאנוּךָ מְלֵאֵי מְחִתָּה / תַּחַת קַחַת מְלֹא הַמַּחְתָּה
טִהַרְנוּ לְבָבוֹת בַּעֲתֶרֶת / תַּחַת טֹהַר עֲתַר עֲנַן הַקְּטֹרֶת
נִטַּפְנוּ דְמָעוֹת בְּשֶׁוַע / תַּחַת נֹכַח לְהַזּוֹת שֶׁבַע
יָהּ בְּךָ סָמַכְנוּ נְמוּכִים / תַּחַת יָדַיִם סְמוּכִים
חִלִּינוּךָ בְּפֶלֶל שֵׁנִי / תַּחַת חוּט הַשָּׁנִי
זֵרִינוּ זָדוֹן הַמְדֻבָּר / תַּחַת זְרוֹת שָׂעִיר בַּמִּדְבָּר
קִדַּמְנוּ חֶלְבֵי קְרָבֵינוּ / תַּחַת קָרְבְּנוֹת חֲלָבֵינוּ.


שמן משחת מנזרי:
שֶׁמֶן מִשְׁחַת מִנְזָרִי / חִישׁ לְקָחֵהוּ מִן זָרִי
לְהַמְלִיךְ לַחְמִי וְיִצְהָרִי / מַקְרִיב לַחְמִי וְיִצְהָרִי
מַהֵר רוֹזְנִי וְגִזְבָּרִי / כְּטַל עַל עֶשְׂבִּי וְגֵז בָּרִי
הָשֵׁב לְמִזְבְּחִי וְאֶשׁ פָּרִי / מַקְרִיב לַחְמִי וְאֶשְׁפָּרִי
קָרְבַּן שְׂעִירִי וּפַר בָּרִי / וְנִיצוֹץ מוֹקְדַת פַּרְבָּרִי
טוֹעֲמֵי לַעַן סַם גָּרִי / בַּז נְבוּזָרִי וְסַמְגָּרִי
נֶצַח תִּשְׁתֹּל בְּרֹאשׁ הָרִי / עִם עֵץ בְּרוֹשִׁי וְתִדְהָרִי
חֲתֹף כְּחָנֵסִי וְשִׁנְעָרִי / קֶרֶן צָרִי וְשֶׁן עָרִי
זְקֹף הוֹד נֵרִי תְּמֹר נִירִי / כִּי אַתָּה תָּאִיר נֵרִי.


שוממתי ברב יגוני:
שׁוֹמַמְתִּי בְּרֹב יְגוֹנִי / לְיוֹם יִפָּקֵד זְדוֹנִי / מָה אֹמַר לַאדוֹנִי
אֻמְלַלְתִּי וְנֶאֱלַמְתִּי / בְּזָכְרִי אֲשֶׁר אָשַׁמְתִּי / בֹּשְׁתִּי וְגַם נִכְלַמְתִּי
בְּהֶבֶל כָּלוּ יָמַי / מִפְּנֵי בֹשֶׁת עֲלוּמַי / אֵין שָׁלוֹם בַּעֲצָמַי
גַּחַלְתִּי קוֹדַחַת / כִּי מְגִלָּה נִפְתַּחַת / וְהַנּוֹשֶׁה בָּא לָקַחַת
דָּבַקְתִּי בְמַחְשַׁכִּי / וְנַפְשִׁי לֹא יָדְעָה כִּי / גֵר וְתוֹשָׁב אָנֹכִי
הוֹי כִּי יָבוֹא יוֹמִי / אֲזַי אִיקַץ מֵחֲלוֹמִי / וְאָשׁוּבָה אֶל מְקוֹמִי
וְעַל חֶטְאִי אֲשֶׁר עָבָר / וְעַל פִּשְׁעִי אֲשֶׁר גָּבָר / מָה אָשִׁיב שׁוֹלְחִי דָּבָר
זְדוֹן לִבִּי הִשִּׂיאַנִי / וְעָווֹן אֲשֶׁר הֶלְאָנִי / מִבֶּטֶן קְרָאָנִי
חוֹשֵׁב בְּנַפְשׁוֹ נָבָל / כְּעֵץ שָׁתוּל עַל יוּבַל / וְהוּא לִקְבָרוֹת יוּבָל
טָפַל שֶׁקֶר בְּתוֹכוֹ / וְנָטָה מִמַּהֲלָכוֹ / וַיִּפֶן כֹּה וָכֹה
יֻשְׁלַךְ כְּאֶבֶן דּוּמָה / וְלֹא יִשָּׂא לְבֵית מְהוּמָה / מִכָּל אֲשֶׁר לוֹ מְאוּמָה
כֹּחוֹ לֹא סְמָכַתְהוּ / עֵת נַפְשׁוֹ נְשָׂאַתְהוּ / אַף כִּי אֵשׁ אֲכָלָתְהוּ
לְכָדַתְנִי אַשְׁמָתִי / הֲלֹא זֶה דְבַר נִשְׁמָתִי / עַד הֱיוֹתִי עַל אַדְמָתִי
מְשׁוּגָתִי נָשָׂאתִי / וּבִלְבָבִי קָרָאתִי / אָנֹכִי חָטָאתִי
נְכוֹחָה לֹא חָשַׁקְתָּ / וּבִשְׁרִירוּת דָּבַקְתָּ / מַה לְּךָ כִּי נִזְעָקְתָּ
שְׂאִי נַפְשִׁי אַשְׁמָתֵךְ / רְאִי חֶטְאֵךְ לְעֻמָּתֵךְ / גַּם אַתְּ שְׂאִי כְלִמָּתֵךְ
עֵת אֶדְאַג מֵעֲווֹנַי / הֱשִׁיבוּנִי רַעְיוֹנַי / נִפְּלָה נָּא בְיַד אֲדֹנָי
פְּנֵה מִמְּכוֹן שִׁבְתֶּךָ / וּפְתַח לִי דְלָתֶיךָ / כִּי אֵין בִּלְתֶּךָ
צוּר הָגֵן בַּעֲדֵנִי / וּמֵעֲווֹנוֹתַי פְּדֵנִי / אֹרְחוֹתֶיךָ לַמְּדֵנִי
קוֹלִי שְׁמַע כְּחַסְדֶּךָ / בְּיוֹם אֶעֱמֹד נֶגְדֶּךָ / אַל תַּט בְּאַף עַבְדֶּךָ
רְאֵה עָנְיִי וַעֲנֵנִי / אֲנִי בְיָדְךָ הִנֵּנִי / וְאַתָּה יְיָ חָנֵּנִי
שְׁלַח אֲמִתְּךָ וְחַסְדֶּךָ / לְעַם צוֹעֲקִים נֶגְדֶּךָ / וְלִי אֲנִי עַבְדֶּךָ
תִּסְלַח לַאֲשָׁמֵינוּ / וְאַל תִּפְקֹד עֲלוּמֵינוּ / כִּי צֵל יָמֵינוּ.


שכחי יגונך:
שִׁכְחִי יְגוֹנֵךְ / נֶפֶשׁ הוֹמִיָּה
לָמָּה תִפְחֲדִי / מִמְּצוּקֵי נְשִׁיָּה
מָחָר גּוּפֵךְ / יִשְׁכֹּן תַּחְתִּיָּה
הַכֹּל נִשְׁכָּח / כְּאִלּוּ לֹא הָיָה
נֶפֶשׁ הַשְׂכִּילִי / וּמִמָּוֶת חוּלִי
וְלָאֵל הוֹחִילִי / אוּלַי תּוֹעִילִי
וְנַפְשֵׁךְ תַּצִּילִי / בְּשׁוּבֵךְ אֶל קוֹנֵךְ / יוֹם תְּצַפִּי פְעֻלַּת קִנְיָנֵךְ.


לָמָּה וְלָמָּה / נֶפֶשׁ נִדְהָמָה
תִּלְבְּשִׁי שְׁמָמָה / עֲלֵי תֵבֵל אֲדָמָה
כְּצֵאת הַנְּשָׁמָה / גְּוִיָּה נֶאֱלָמָה
בְּשׁוּבֵךְ אֶל יְסוֹדֵךְ / לֹא תִשְׂאִי בְיָדֵךְ
מְאוּמָה מִכְּבוֹדֵךְ / יוֹם יָחִישׁ נוּדֵךְ / כְּצִפּוֹר אֶל קִנֵּךְ.


מַה לָּךְ נְסוּכָה / בְּדֶרֶךְ לֹא מְשׁוּכָה
אֲשֶׁר בָּהּ מְלוּכָה / תֵּהָפֵךְ מְבוּכָה
תִּדְמֶה אֲרוּכָה / וְהִיא קֶשֶׁת דְּרוּכָה
כָּל יְקָרָהּ כָּזָב / וְכָל טוּבָהּ אַכְזָב
וְהוּא נָמֵס וָזָב / וְלַאֲחֵרִים נֶעֱזָב / וּמַה יּוֹעִיל הוֹנֵךְ.


הַחַי גֶּפֶן / וְהַמָּוֶת בּוֹצֵר
ובַאֲשֶׁר יֵלֵךְ / צְעָדָיו הוּא נוֹצֵר
שׁובִי נַפְשִׁי / לְבַקֵּשׁ הַיּוֹצֵר
הַיּוֹם קָצֵר / וְרָחוֹק הֶחָצֵר
נֶפֶשׁ שׁוֹבֵבָה / דַּי לָךְ בְּפַת חֲרֵבָה
וְשִׁכְבִי מַעֲצֵבָה / וְזִכְרִי מַצֵּבָה / וְגוּרִי יוֹם דִּינֵךְ.


חִרְדִי כְיוֹנָה / עֲנִיָּה אֶבְיוֹנָה
זִכְרִי בְכָל עֵת / מְנוּחָה עֶלְיוֹנָה
קִרְאִי מְעוֹנָה / בְּכָל רֶגַע וְעוֹנָה
בְּכִי תָמִיד לְעֵינָיו / וְהִתְחַנְּנִי לְפָנָיו
וְהָפִיקִי רְצוֹנָיו / וְאָז מַלְאֲכֵי מְעוֹנָיו / יְבִיאוּךְ אֶל גַּנֵּךְ.


נפשי דעי:
נַפְשִׁי דְּעִי מַה תִּפְעֲלִי / טֶרֶם לְצוּרֵךְ תַּעֲלִי
שׁוּבִי לְכִי מִמַּעֲלִי / חֶטְאֵךְ וְחוֹבַיִךְ גְּלִי
בּוֹאִי בְחַדְרֵךְ וּסְגוֹר / דַּלְתֵי פְשָׁעִים נַעֲלִי
תַּחַת כְּנַף צוּרֵךְ חֲבִי / עַד יַעֲבֹר עֵת זַחֲלִי.


הוֹדִי עֲלֵי פִשְׁעֵךְ לְצוּר / עֻזֵּךְ וְאָז תִּנָּצְלִי
וּרְאִי פְקֻדַּת רֹב עֲווֹן / וְעוֹד לֹא תִמְעֲלִי
קוּמִי בְעוֹד לַיִל וְאַל / תִּתְיַשְּׁנִי תִּתְעַצְּלִי
רֹנִּי וְשִׁירָה דַבְּרִי / הַלֵּל וְזִמְרָה מַלְּלִי.


לִפְנֵי אֱלֹהַיִךְ שְׁחִי / הִשְׁתַּטְּחִי הִתְנַפְּלִי
הִתְבּוֹנְנִי הִכּוֹנְנִי / הִתְרוֹנְנִי הִתְפַּלְּלִי
הִתְנַעֲרִי הִתְעוֹרְרִי / הִשְׂתָּעֲרִי הִתְחוֹלְלִי
צֶדֶק וּמִשְׁפָּט בַּקְּשִׁי / גַּם הָעֲנָוָה שַׁאֲלִי.


אוּלַי יְחָנֵּךְ צוּר וְלֹא / תֵרְדִי אֱלֵי שַׁחַת בְּלִי
לָמָּה יְחִידָתִי וְעַל / מַה זֶּה וְהֶבֶל תֶּהְבְּלִי
הִתְאַזְּרִי הִתְעַזְּרִי / הִנָּזְרִי הֵאָצְלִי
עִזְבִי הֲבֵל עוֹלָם וְלֹא / עַל רַהֲבוֹ תִּתְאַבְּלִי.


אִם תִּשְׁמְעִי מוּסָר וְגַם / בִּנְתִיב יְשָׁרִים תִּנְהֲלִי
טוּב הָאֲדָמָה תֹּאכְלִי / חַיִּים וְכָבוֹד תִּנְחֲלִי
מֵאֵת אֲדוֹנַיִךְ וְגַם / בּוֹ תִּצְדְּקִי תִּתְהַלְּלִי
אִם תִּמְאֲנִי תִּמָּנְעִי / מִטּוֹב וְרַע תִּתְעוֹלְלִי
נֶגַע וְקָלוֹן תִּמְצְאִי / חֶרְפָּה וּבוּז לֹא תֶחְדְּלִי.


זִכְרִי בְיוֹם הַדִּין וְאַל / תִּסְתַּכְּלִי וּתְהוֹלְלִי
עַל פָּעֳלֵךְ הַטּוֹב וְגַם / הָרַע פְּנֵי צוּר תִּשְׁאֲלִי
תִּתְפַּלְלִי תִּתְנַפְּלִי / וּבְתֹף לְפָנָיו חַלְּלִי
אִם תִּפְעֲלִי טוֹב לָךְ וְלִי / אַל תֵּלְכִי בֵית הָאֱלִי
[עַד] בֵּית אֱלֹהַי אֶהֱלִי / תַּעְדִּי חֳלִי תַּעֲדִּי חֲלִי.


שם יי לבדו:
שֵׁם יְיָ לְבַדּוֹ נִשְׂגָּב בְּתַעֲצוּמוֹ
מָרוֹם מֵרִאשׁוֹן וְאֵין שֵׁנִי עִמּוֹ
הוּא מְקוֹם עוֹלָמוֹ וְאֵין עוֹלָמוֹ מְקוֹמוֹ
הֵן כָּל הַיְצוּרִים לֹא יְכִילוּן לְרוֹמְמוֹ
סֹלוּ לָרוֹכֵב בָּעֲרָבוֹת בְּיָהּ שְׁמוֹ.


שוכני רום:
שׁוֹכְנֵי רוּם וְתַחַת / צִבְאוֹתָם וְחֵילָם
לְךָ מָעֹז יִתְּנוּ עֹז / יְמֵי עוֹלָם כֻּלָּם
מְמַלְּלִים וּמְהַלְלִים / בִּלְבָבָם וְקוֹלָם
יְהִי שֵׁם יְיָ מְבֹרָךְ / מֵעַתָּה וְעַד עוֹלָם.


בַּשַּׁחַק אֵלִים / חֲצוּבֵי אֵשׁ וָמָיִם
וּבָאָרֶץ נְדִיבִים / הוֹגִים דַּת יוֹמַיִם
מְמַלְּלִים וּמְהַלְלִים / יִחוּדְךָ פַעֲמַיִם
מִקְצֵה הַשָּׁמַיִם / וְעַד קְצֵה הַשָּׁמַיִם.


בַּשַּׁחַק שִׁמְךָ מְקֻדָּשׁ / בְּסוֹד כְּרוּבִים
וּבָאָרֶץ עֹז לְךָ / יִתְּנוּ עַם נְדִיבִים
מְמַלְּלִים וּמְהַלְלִים / לְמוּלְךָ נִצָּבִים
מֵעֲלוֹת הַשַּׁחַר / וְעַד צֵאת הַכּוֹכָבִים.


בַּשַּׁחַק שִׁמְךָ / יוֹדוּ תַרְשִׁישִׁים
וּבָאָרֶץ בְּחִירִים / לְשִׁמְךָ מַקְדִּישִׁים
מְמַלְּלִים וּמְהַלְלִים / וְנֶגְדְּךָ נִגָּשִׁים
מִנַּעַר וְעַד זָקֵן / וְעַד טַף וְנָשִׁים.


[בַּשַּׁחַק
וּבָאָרֶץ
מְמַלְּלִים וּמְהַלְלִים
מ    / וְעַד


בַּשַּׁחַק     /   דֶק
וּבָאָרֶץ    /   דֶק
מְמַלְּלִים וּמְהַלְלִים /   דֶק]
בֵּין קוֹץ וְדַרְדַּר / עַד יָבוֹא וְיוֹרֶה צֶדֶק.


אל נערץ:
אֵל נַעֲרָץ בִּקְדֻשּׁוֹת שְׁלֹשָׁה
בְּסוֹד חַיָּה וְאוֹפַן וְשָׂרָף שְׁלֹשָׁה
גְּל[וּמֵ]י שֵׁשׁ פְּרוּדֵי שְׁלֹשָׁה
דְּגוּלוֹת אַרְבַּע בַּהֲלִיכוֹת שְׁלֹשָׁה
הֵן רוּצָם וְלֶכְתָּם וְהִנָּשְׂאָם שְׁלֹשָׁה
וִעוּד אַרְבָּעָה דְמוּיֵי שְׁלֹשָׁה
זִיוָם כְּחַשְׁמַל וְקָלָל וְתַרְשִׁישׁ שְׁלֹשָׁה
חֹזֶק [כַּנְפֵי]הֶם כְּקוֹלוֹת שְׁלֹשָׁה
טוֹעֲנֵי כֵס [אֵל הָרוֹכֵ]ב שְׁלֹשָׁה
יָהּ דּוֹרְשִׁים בְּאוֹתוֹת שְׁלֹשָׁה
כּוֹלְלִים שֵׁם נֶחְלָק [שְׁלֹשָׁה]
לוֹהֲגִים [שִׁ]ין דָּלֶת יוֹד שְׁלֹשָׁה
מְיַסֵּד [עוֹ]לָם בִּסְפָרִים שְׁלֹשָׁה
נוֹתֵן [שִׁשָּׁ]ה כְּנֶגֶד שְׁלֹשָׁה
סָפַר שִׁבְעָה וְהֵטִיל שְׁלֹשָׁה
עָצַר שְׁנֵים עָשָׂר בְּעֵדִים שְׁלֹשָׁה
פִּלַּג עוֹלָם וְשָׁנָה וְנֶפֶשׁ שְׁלֹשָׁה
[צִ]וָּ[ה] בְרִי[תוֹת לִכְר]וֹת שְׁלֹשָׁה
קְ[הָ]לוֹ חִלֵּק מַחְלְקוֹת שְׁלֹשָׁה
[רוֹמֵם] קַרְנָם בְּ[ר]וֹעִי[ם] שְׁלֹשָׁה
שָׁלַח עַבְדּוֹ בְאוֹתוֹת שְׁלֹשָׁה
תִּכֵּן שְׁלֹשָׁה לְיָמִים שְׁלֹשָׁה
תִּנָּה יְצוּרָיו בִּסְפָרִים שְׁלֹשָׁה.


אִמֵּץ יוֹם זֶה לְכַפֵּר שְׁלֹשָׁה
בְּפַר וָאַיִל וְשָׂעִיר שְׁלֹשָׁה
גָּדוֹל זוֹכֶה לְמִדּוֹת שְׁלֹשָׁה
דָּתוֹ לְהַפְרִישׁ אַחַר שְׁלֹשָׁה
הָגוּן לְהַרְאוֹת זְבָחִים שְׁלֹשָׁה
וְלַשְׁמִיעוֹ לַיְלָה קוֹלוֹת שְׁלֹשָׁה
זְרִיזִים יְדַשְּׁ[נוּ] וְצָלוּ שְׁלֹשָׁה
חֲזוֹתָם שַׁחַר יְמַהֵר שְׁלֹשָׁה
טָבַל וְ[סָפַ]ג וְלָבַשׁ קֹדֶשׁ שְׁלֹשָׁה
יַקְטִיר וְיֵיטִיב וְיַקְרִיב שְׁלֹשָׁה
כְּפָשְׁטוֹ כְלֵי פַז יְקַיֵּם שְׁלֹשָׁה
לְפָרוֹ יַקְרִיב וְיַתְחִיל שְׁלֹשָׁה
מְבָ[רֵךְ] וּמוֹדֶה בְמִלִּ[ים] שְׁלֹשָׁה
נָטַל שְׂעִירִים וְקַלְפֵי שְׁלֹשָׁה
סָבַל כְּלֵי פוּר וְהֵקִים שְׁלֹשָׁה
עָמַד [בַּ]בַּיִת לְהוֹדוֹת שְׁלֹשָׁה
פָּרוֹ יִשְׁחַט וְיִקַּ[ח] שְׁלֹשָׁה
צוֹעֵד לְהַ[קְטִי]ר [אֵי]לִים שְׁלֹשָׁה
קָפַץ לְ[הַ]זּוֹת הֵיכָל שְׁלֹשָׁה
רָצַח שָׂעִיר אֶחָד שְׁלֹשָׁה
שָׁחַר לְהַצְלִיף אֶמְצַע שְׁלֹשָׁה
תָּקַף וְיָצָא לְכַלּוֹת שְׁלֹשָׁה
שֶׁבַע יַזֶּה… הֵ[י]כָל שְׁלֹשָׁה
לַשָּׂעִיר יַקְרִיב וְיוֹ[דֶ]ה שְׁלֹשָׁה
מִדְבָּר יְשַׁלַּח נוֹשֵׂא שְׁלֹשָׁה
הִקְטִיר וְהִכְלִיל וְשָׂרַף שְׁלֹשָׁה
הִקְרִיב תָּמִיד וְהַ[שָּׂעִיר וְהָעוֹלָ]ה שְׁלֹשָׁה
קִדֵּם לְהֵטִיב כְּמִצְוַת שְׁלֹשָׁה
טָהוֹר נִרְאֶה בְשֵׁמוֹת שְׁלֹשָׁה
נָחוֹץ יִנְחַץ לְקַדֵּשׁ שְׁלֹשָׁה
חַסְדּוֹ נְרַנֵּן בְּגִילִים שְׁלֹשָׁה
זִמְרוֹ נְשַׁ[לֵּשׁ] בִּרְ[נָנִ]ים שְׁלֹשָׁה
קָדְשׁוֹ נְשַׁנֵּן פְּעָמִים שְׁלֹשָׁה
[קָדוֹ]שׁ [קָדוֹ]שׁ קָדוֹשׁ שְׁלֹשָׁה.


שְׁלֹשָׁה קְדֻשּׁוֹת לְאֵל אֶ[חָ]ד בָּאָ[רֶץ] מְסִבָּה / אֵל נַעֲרָץ בְּסוֹד קְדוֹשִׁים רַבָּה
שְׁמוֹ קָדוֹשׁ כְּעִנְיַן מְשׁוֹרֵר בְּרַחֲשׁוֹ / וִיבָרֵךְ כָּל בָּשָׂר שֵׁם קָדְשׁוֹ
[לָכֵן] רוּחוֹ קָדוֹשׁ כְּעִנְיַן חוֹזֶה בְּבַקְשׁוֹ / אַיֵּה הַשָּׂם בְּקִרְבּוֹ אֶת רוּחַ קָדְשׁוֹ
מְכוֹן כִּסְאוֹ קָדוֹשׁ כְּעִנְיַן מְשׁוֹרֵר בְּהַ[קְדִּישׁוֹ] / אֱלֹהִים יָשַׁב עַל כִּסֵּא קָדְשׁוֹ
הֵן זְרוֹעוֹ קָדוֹשׁ כְּעִנְיַן חוֹזֶה בְּאָרְשׁוֹ / חָשַׂף יְיָ אֶת זְרוֹעַ קָדְשׁוֹ
קָדוֹשׁ זִכְרוֹ קָדוֹשׁ כְּעִנְיַן מְשׁוֹרֵר בְּחַדְּשׁוֹ / וְהוֹדוּ לְזֵכֶר קָדְשׁוֹ
[טָהוֹר] מְעוֹנוֹ קָדוֹשׁ כְּעִנְיַן מְשׁוֹרֵר בְּ[דָרְ]שׁוֹ / אֱלֹהִים בִּמְעוֹן קָדְשׁוֹ
נ…ר יְשׁוּרוּן אֵין כָּאֵל / [וּ]בָאָרֶץ [מִי כְּעַמְּךָ יִשְׂרָאֵל].


אֱ[מ]וּנִים מְקֹרָאִים קֹדֶשׁ / כִּי כֵן נֶאֱמַר [בֶּאֱמוּנָתָם יִתְ]קַדְּשׁ[וּ] קֹדֶשׁ
בְּחִירֵי כֹהֲנִים נִקְרְאוּ קֹדֶשׁ / כִּי כֵן נִבְאַר לֶחֶם אֱלֹהֵיהֶם הֵם מַקְרִיבִים וְהָיוּ קֹדֶשׁ
גַּם לְוִיִּים מְשָׁרְתִים נִקְרְאוּ קֹדֶשׁ / כִּי כֵן נִגְלַף וַאֲחַלֵּל שָׂרֵי קֹדֶשׁ
דָּת מְלֶאכֶת הַ[מִשְׁכָּ]ן קֹדֶשׁ / כִּי כֵן נִדְרַשׁ לַעֲשׂוֹת אֶת כָּל מְלֶאכֶת עֲבוֹדַת הַקֹּדֶשׁ
הֵן אֹהֶל מוֹעֵד וְכָל כֵּלָיו קֹדֶשׁ / [כִּי כֵן נֶהְגָּה] וְקִדַּשְׁתָּ אוֹתָם וְהָיוּ קֹדֶשׁ
וּשְׁמוֹנַת בִּגְדֵי כְהֻנָּה קֹדֶשׁ / [כִּי כֵן נוֹ]דַע וְעָשִׂיתָ בִגְדֵי קֹדֶשׁ
זַךְ שֶׁמֶן הַמִּשְׁחָה קֹדֶשׁ / כִּי כֵן נִ[זְכַּר] שֶׁמֶן מִשְׁחַת קֹדֶשׁ
חֶמְדַּת קְטֹרֶת הַסַּמִּים קֹדֶשׁ / כִּי כֵן נֶחְקַק בְּמַתְכֻּנְתָּהּ לֹא תַעֲשׂוּ לָכֶם קֹדֶשׁ
טַעַם אֵיל מִלּוּאִים קָרוּי קֹדֶשׁ / כִּי כֵן נַטִּיף וְזָר לֹא יֹאכַל קֹדֶשׁ
יֶתֶר הַמִּנְחָה קָרוּי קֹדֶשׁ / כִּי כֵן נִירַשׁ וְהַנּוֹתֶרֶת מִן הַמִּנְחָה לְאַהֲרֹן וּלְבָנָיו קֹדֶשׁ
כְּלִיל הַחַטָּאת גַּם הוּא קֹדֶשׁ / כִּי כֵן נִכְ[תַּב] תִּשָּׁחֵט הַחַטָּאת לִפְנֵי יְיָ קֹדֶשׁ
לַמְּדוּ כִּי הָאָשָׁם קֹדֶשׁ / כִּי כֵן נִלְהַג וְזֹאת תּוֹרַת הָאָשָׁם קֹדֶשׁ
מַלְּלוּ כִּי הַשְּׁלָמִים קֹדֶשׁ / כִּי כֵן נִמְרַץ וְאוֹכְלָיו עֲווֹנוֹ יִשָּׂא כִּי אֶת קֹדֶשׁ
נֹעַ[ם] תְּרוּמוֹת קָדָשִׁים קֹדֶשׁ / כִּי כֵן נִנְ[אַ]ם כָּל זָכָר יֹאכַל אוֹתוֹ קֹדֶשׁ
סְפִיחַ [שָׁנָ]ה רְבִיעִית קֹדֶשׁ / כִּי כֵן נִסְדַּר תֹּאכְלוּ אֶת פִּרְיו קֹדֶשׁ
ע     דה קֹדֶשׁ / כִּי כֵן נֶעֱרַךְ מַחֲצִית הַשֶּׁקֶל בְּשֶׁקֶל הַקֹּדֶשׁ
פ    קֹדֶשׁ / כִּי כֵן נִפְ[צָ]ה וּבַיּוֹם הַשְּׁבִיעִי יִהְיֶה לָכֶם קֹדֶשׁ
צ    קֹדֶשׁ / כִּ כֵן נִצְטַוָּה בַּיּוֹם הָרִאשׁוֹן מִקְרָא קֹדֶשׁ
ק    גַם הֵם קֹדֶשׁ / כִּי כֵן נִקְרָ[א] בַּיּוֹם הַשְּׁמִינִי מִקְרָא קֹדֶשׁ
ר    קֹדֶשׁ / [כִּי כֵן נִרְשַׁם] וּקְרָאתֶם בְּעֶצֶם הַיּוֹם הַזֶּה מִקְרָא קֹדֶשׁ
שָׁ[בוּעוֹת] גַּם הֵם קֹדֶשׁ / כִּי כֵן [נִשְׁ ] עַל שְׁנֵי כְבָשִׂים קֹדֶשׁ
תְּרוּעָה גַם הִיא [קֹדֶשׁ] / [כִּי כֵן נִתְ ] זִכְרוֹן תְּרוּעָה מִקְרָא קֹדֶשׁ
קֹדֶשׁ / כִּי כֵן נֶ[אֱלַ]ף יוֹם הַכִּפּוּרִים הוּא מִקְרָא קֹדֶשׁ.


שלישית שוקדת:
שְׁלִישִׁית שׁוֹקֶדֶת מְשַׁלֶּשֶׁת צְוָחָה / שׁוֹקְדָה עַל דֶּלֶת וְעוֹמְדָה עַל מִשְׁמָר
לְפָנֶיךָ מֵאֶמֶשׁ שׁוֹפֶכֶת שִׂיחָהּ / לִבָּהּ וּבְשָׂרָהּ מִפַּחְדְּךָ סָמָר
מְחוּצָה לְחוּצָה בְּשַׁחַת וְשׁוּחָה / מִבֹּץ מְצַעֶקֶת וּמִבּוֹר הַחֵמָר
הָלְכוּ שְׁנוֹתֶיהָ בְּיָגוֹן וַאֲנָחָה / הוֹגָה בְמַר נֶפֶשׁ הִנֵּה מַר לִי מָר
הֲלָעַד אֶהְיֶה בְגָלוּת מְשֻׁלָּחָה / הֲשָׁכַח חַנּוֹת אֵל וְאִם אֹמֶר גָּמָר
קַבֵּץ נִדְּחֵי הַשֶּׂה הַנִּדָּחָה / קֶרֶן בֶּן שֶׁמֶן תִּרְעֶה וְתִתְיַמָּר
טָהוֹר הַבֵּט כִּי כִפְלַיִם לָקָחָה / טָעֲמָה קֻבַּעַת וְתַרְעֵלָה חָמָר
נְטַע כִּימֵי קֶדֶם גֶּפֶן כְּסוּחָה / נִצָּנֶיהָ יַעֲלוּ וְתִפְרַח כַּתָּמָר
חֻקַּת אֶזְרָח תְּהִי לָהּ מְפֻעְנָחָה / חֲקַרְתּוֹ בְעֶשֶׂר וְרֵיחוֹ לֹא נָמָר
זַךְ תִּכּוֹן כִּקְטֹרֶת רְקוּחָה / זַעֲקַת מְצַפְצֶפֶת כְּצִפּוֹר מִמִּכְמָר
קוֹל קְרִיאַת קוֹדֶרֶת וְשַׁחָה / קַבֵּל כְּתִשְׁבִּי חֹק בַּל יוּמָר
הָעֵת וַיְהִי בַּעֲלוֹת הַמִּנְחָה / וַיִּגַּשׁ אֵלִיָּהוּ הַנָּבִיא וַיֹּאמַר:


שַׁחוֹתִי לְפָנֶיךָ מוּל הֵיכָלָךְ
בְּתוֹךְ רַבִּים יִסַּדְתִּי הִלּוּלָךְ
וַאֲקַוֶּה דְבַר הַבְטָחַת אֲצִילָךְ
אַל תִּירָא אַבְרָם אָנֹכִי מָגֵן לָךְ.


סוכות
שדי אשר:
שַׁדַּי אֲשֶׁר יַקְשִׁיב לַדַּל וְיֵעָתֵר / עַד אָן תְּהִי רָחוֹק מִנִּי וְתִסָּתֵר
לַיִל וְיוֹם אֶעְטֹף אֶקְרָא בְלֵב נָכוֹן / אוֹדֶה לְךָ תָמִיד כִּי חַסְדְּךָ יָתֵר
מַלְכִּי לְךָ אוֹחִיל לִבִּי בְךָ יִבְטַח / כְּחוֹלֵם חֲלוֹם סָתוּם יִבְטַח עֲלֵי פוֹתֵר
הִנֵּה שְׁאֵלָתִי הַקְשֵׁב תְּחִנָּתִי / אוֹתָהּ אֲבַקֵּשׁ לֹא פָחוֹת וְלֹא יוֹתֵר.


שפעת רביבים:
שִׁפְעַת רְבִיבִים יוֹרִיד מִזְּבוּלָיו
לְחַיּוֹת זֶרַע וְלָתֵת פְּרִי יְבוּלָיו
מְטַר יוֹרֶה וּמַלְקוֹשׁ יוֹרִיד עִם אֲגָלָיו
הֱיוֹת דָּשֵׁן וְשָׁמֵן כָּל פְּרִי עֵץ וְעָלָיו
חִישׁ וּשְׁלַח עֹפֶר טֶרֶם יְנוּסוּן צְלָלָיו
זָכוֹר יִזְכֹּר לִי נוֹטֵעַ אֲשָׁלָיו
קוֹמֵם גַּן נָעוּל וּפַרְדֵּס רִמּוֹן שְׁתִילָיו
קִרְיַת חָנָה דָוִד וּמִגְדַּל עֹז חֲיָלָיו
שׁוֹבֵב לְצַוַּאר הַשֵּׁן מְלוּאֵי הוֹד כְּלִילָיו
בָּנוּי לְתַלְפִּיּוֹת וְנָהֲרוּ כָל הַגּוֹיִים אֵלָיו
אֶלֶף הַמָּגֵן תָּלוּי עָלָיו.


שוכנת בשדה:
שׁוֹכַנְתְּ בַּשָּׂדֶה עִם אָהֳלֵי כוּשָׁן / עִמְדִי לְרֹאשׁ כַּרְמֶל צַפִּי לְהַר בָּשָׁן
לַגַּן אֲשֶׁר נֶחְמַס כַּלָּה שְׂאִי עֵינֵךְ / וּרְאִי עֲרוּגָתֵךְ כִּי נִמְלְאָה שׁוֹשָׁן
מַה לָּךְ יְפֵה עַיִן כִּי תַעֲזֹב גַּנִּי / לִרְעוֹת בְּגַן יָקְשָׁן תַּחַת עֲצֵי דִישָׁן
הָבָה רְדָה לַגַּן תֹּאכַל מְגָדִים שָׁם / וּבְחֵיק יְפֵַת עַיִן תִּשְׁכַּב וְגַם תִּישָׁן.


שלום לך דודי:
שָׁלוֹם לְךָ דּוֹדִי הַצַּח וְהָאַדְמוֹן
שָׁלוֹם לְךָ מֵאֵת רַקָּה כְּמוֹ רִמּוֹן
לִקְרַאת אֲחוֹתַךְ רוּץ צֵא נָא לְהוֹשִׁיעָהּ
וּצְלַח כְּבֶן יִשַּׁי רַבַּת בְּנֵי עַמּוֹן
מַה לָּךְ יְפֵה-פִיָּה כִּי תְעוֹרְרִי אַהֲבָה
וּתְצַלְצְלִי קוֹלֵךְ כִּמְעִיל בְּקוֹל פַּעֲמוֹן
הָעֵת אֲשֶׁר תַּחְפֹּץ אַהֲבָה אֲחִישֶׁנָּה
עִתָּהּ וְעָלַיִךְ אֵרֵד כְּטַל חֶרְמוֹן.
אל ישיב:
אֵל יָשִׁיב הֵיכָלוֹ עַל מְכוֹנוֹ


בִּשְׁלוֹמִי אֵין דּוֹרֵשׁ / וְאוֹיְבִי רַע חוֹרֵשׁ / כְּמוֹ פֶתֶן חֵרֵשׁ / יַאְטֵם אָזְנוֹ
כְּבֵדִי צַר פִּלַּח / וְהִנֵּה אֲנִי נֶאֱלָח / אִישׁ חֲמָסִים שָׁלַח / דּוֹדִי לְגַנּוֹ
יִשְׁלַח שֹׁרֶשׁ יִשַּׁי / וְיִבְנֶה מִקְדָּשַׁי / עַמִּים יוֹבִילוּ שַׁי / לְבִנְיָנוֹ
צִיּוֹן לָמֶה תִבְכִּי / כִּי הִנֵּה בָא מַלְכִּי / מַהֵר יָאִיר חָשְׁכִּי / אֵל לְמַעֲנוֹ
וְהוּא יִפְדֶּה אֶת יִשְׂרָאֵל / מֵאֱדוֹם וּמִיִּשְׁמָעֵאל / הַמְקַוִּים הַגּוֹאֵל / נֶאֱמָנוֹ.


שבעה שחקים:
שִׁבְעָה שְׁחָקִים לֹא יְכַלְכְּלוּךָ,
לָהֶם תִּסְבֹּל – וְהֵם לֹא יִסְבְּלוּךָ,
מִיּוֹם בְּרָאתָם עוֹד יְהַלֲלוּךָ.
הֵמָּה יֹאבֵדוּ וְאַתָּה תַעֲמֹד –
יְיָ אֱלֹהַי גָּדַלְתָּ מְאֹד![1]


לְךָ יַעֲרִיצוּן טַפְסְרֵי מְרוֹמִי
וְשִׁנְאָן יוֹדֶה בְּהֵיכַל פְּנִימִי
יְרֵאִים חֲזוֹת בָּךְ – וּמִי יֶחֱזֶה, מִי?
כִּי גָּדוֹל יְיָ וּמְהֻלָּל מְאֹד.


מִי זֶה יְמַלֵּל מִבְּלִי דוּמָם
עֻזְּךָ לְהַלֵּל לַיְלָה וְיוֹמָם –
וְשִׁמְךָ עַל כָּל‑בְּרָכָה מְרוֹמָם?
וְנַפְשִׁי יוֹדַעַת מְאֹד.


הַדְרַת כְּבוֹדְךָ גָּדְלָה וְרַבָּה –
וְאֵיכָה תִּשְׁכֹּן בְּאֹהֶל וְקֻבָּה?
שְׂאֵתְךָ לֹא יוּכַל גַּלְגַּל מְסִבָּה,
כִּי עָצַמְתָּ מִמֶּנּוּ מְאֹד.


חָסִין, נֶאְדָּר בְּאַרְבַּע חַיּוֹת,
זְרוּיִם תְּקַבֵּץ מֵאַרְבַּע זָוִיּוֹת,
קְרָא שְׁנַת גְּאֻלָּה לְתֹעִים כְּשֵׂיוֹת
דַּלּוֹת וְרָעוֹת‑תֹּאַר מְאֹד.


שליט יוצר:
מִי כָמוֹךָ וְאֵין כָּמוֹךָ מִי דוֹמֶה לָךְ וְאֵין דּוֹמֶה לָךְ


שַׁלִּיט יוֹצֵר כָּל פֹּעַל / בְּתַחַת וּבְמַעַל / מוֹדֵד מַיִם בַּשֹּׁעַל / הַנּוֹטֶה כַדֹּק שָׁמַיִם
לוֹבֵשׁ צְדָקָה כַּשִּׁרְיוֹן / אֵל מִסְתַּתֵּר בְּחֶבְיוֹן / נוֹרָא וְעֶלְיוֹן / בַּהֲכִינוֹ שָׁמַיִם
מוֹשֵׁל בִּגְבוּרָתוֹ עוֹלָם / מְחַיֶּה יְצוּרִים כֻּלָּם / בָּרָא שְׁחָקִים וּכְלָלָם / וּצְבָא הַשָּׁמַיִם
הַשָּׂם עָבִים רְכוּבוֹ / וּבְמַיִם עַזִּים נְתִיבוֹ / עָנָן וַעֲרָפֶל סְבִיבוֹ / הַיּוֹשְׁבִי בַּשָּׁמַיִם
– – – – – – / – – – – – / – – – – – / – – – – – 
אַחֲרִישׁ הֶגְיוֹן / וְאֶשְׁאַל רִשְׁיוֹן / אֱלֹהִים עֶלְיוֹן / נוֹטֶה שָׁמַיִם
בָּרָא בְּמַבָּע / יְסוֹדוֹת אַרְבַּע / תָּקַע וְקָבַע / גָּבְהֵי שָׁמַיִם
גָּזַר נָאוֹר / וַיְהִי אוֹר / הוֹלֵךְ וָאוֹר / תַּחַת הַשָּׁמַיִם
דִּלָּה זְרוּמִים / לְגָבְהֵי מְרוֹמִים / וְהִקְוָה תְהוֹמִים / מִתַּחַת הַשָּׁמַיִם
הֵצִיץ דְּשָׁאִים / וְכָל צֶאֱצָאִים / וְזִיז וּפְרָאִים / וְעוֹף הַשָּׁמַיִם
וְהֵרִיץ מְאוֹרוֹת / וְהִשְׁרִיץ יְאוֹרוֹת / וְרִקֵּם צוּרוֹת / וַיְכֻלּוּ הַשָּׁמַיִם
זְהוּרִים עָדוּ / וְצָדוּ וְזָדוּ / נָעוּ וְנָדוּ / מִתַּחַת הַשָּׁמַיִם
חִבְּקוּ אֶשְׁכָּר / רוֹעֶה וְאִכָּר / וְצָעִיר נִזְכַּר / לְאֵל הַשָּׁמַיִם
טָחֹה טָחָה / וְאֶחָיו דָּחָה / זִכְרוֹ מָחָה / מִתַּחַת הַשָּׁמַיִם
יְהִירִים עָמְסוּ / וְנָתִיב חָמְסוּ / נִחֲשׁוּ וְכִחֲשׁוּ / בֵּאלֹהֵי שָׁמַיִם
כֶּמֶס רִבָּה / וְהִפְלִיא סִבָּה / בִּתְהוֹם רַבָּה / וַאֲרֻבּוֹת הַשָּׁמַיִם
לְאֻמִּים הִתִּיר / וְעַבְדּוֹ הִסְתִּיר / קִטֵּר וְהֶעְתִּיר / לֵאלֹהֵי הַשָּׁמַיִם
מְרֵעִים שָׁלוּ / וְגָאוּ וְעָלוּ / וּמִגְדָּל תָּלוּ / וְרֹאשׁוֹ בַשָּׁמַיִם
מְצָדָם נִשְׁחַק / נָדוּ לְמֶרְחָק / לָהֶם שָׂחַק / יוֹשֵׁב בַּשָּׁמַיִם
נָדִיב נוֹדָע / מֵאוּר נִפְדַּע / אֶזְרָח [יָ]דַע / חֻקּוֹת שָׁמַיִם
סָחַף שָׂרִים / וְסֵעַף זָרִים / יָדוֹ הֵרִים / אֶל אֵל בַּשָּׁמַיִם
עָמַד וְשָׁקַד / וּבְנוֹ עָקַד / זִכְרוֹ פָקַד / כִּימֵי הַשָּׁמַיִם
פָּצָה עֲתֶרֶת / לְנֹכַח גְּבֶרֶת / זָכַר עֲקֶרֶת / בּוֹרֵא הַשָּׁמַיִם
צֶאֱצָאֵי תְאוֹמִים / שְׁעָרִים וְיָמִים / זְכָרוֹ לְרַחֲמִים / נִצָּב בַּשָּׁמַיִם
קָפַץ תָּמִים / מֵאִישׁ דָּמִים / הוֹלִיד רְחוּמִים / עַמּוּדֵי שָׁמַיִם
רְגִישַׁת שְׁבָטִים / יָרְדָה לְפוּטִים / וְרַבּוּ מְעוּטִים / כְּכוֹכְבֵי הַשָּׁמַיִם
שָׁאוֹן תַּקִּיף / מְצוּדוֹ הִקִּיף / רָאָה וְהִשְׁקִיף / יְיָ מִשָּׁמַיִם
שִׁבַּר גְּאוֹנָם / וְשִׁקַּע שְׁאוֹנָם / כָּל[וּ] וְאֵינָם / עַד בִּלְתִּי שָׁמַיִם
תַּמָּה חֲפוּשָׁה / בַּיָּם חִדְּשָׁה / שִׁירָה חֲדָשָׁה / לְעוֹשֵׂה הַשָּׁמַיִם.


שאלי יפה פיה:
שַׁאְלִי יְפֵה פִיָּה מַה תִּשְׁאֲלִי מֶנִּי / כִּי קוֹל תְּחִנָּתֵךְ עָלָה בְּמוֹ אָזְנִי
לָבִיא פְגָשַׁנִי קָם אַחֲרָיו נָמֵר / וָאֶבְרְחָה מֵהֶם וָאֶעֱזֹב גַּנִּי
מִדֵּי עֲבָר אֵלֶּה הִנֵּה דְמוּת פֶּרֶא / קָם בַּחֲצוֹת לַיִל יָשַׁב עֲלֵי כַנִּי
הָאֵל קָרָא אֵלָיו כִּקְרֹא אֱלֵי אִמּוֹ / קוּמִי וְשׁוּבִי לִגְבִרְתֵּךְ וְהִתְעַנִּי.


שכחי ענותך:
שַׁאְלִי יְפֵה פִיָּה מַה תִּשְׁאֲלִי מֶנִּי / כִּי קוֹל תְּחִנָּתֵךְ עָלָה בְּמוֹ אָזְנִי
לָבִיא פְגָשַׁנִי קָם אַחֲרָיו נָמֵר / וָאֶבְרְחָה מֵהֶם וָאֶעֱזֹב גַּנִּי
מִדֵּי עֲבָר אֵלֶּה הִנֵּה דְמוּת פֶּרֶא / קָם בַּחֲצוֹת לַיִל יָשַׁב עֲלֵי כַנִּי
הָאֵל קָרָא אֵלָיו כִּקְרֹא אֱלֵי אִמּוֹ / קוּמִי וְשׁוּבִי לִגְבִרְתֵּךְ וְהִתְעַנִּי.
שאי עין:
שְׂאִי עַיִן יְחִידָתִי לְצוּרֵךְ / וְזִכְרִי בּוֹרְאֵךְ בִּימֵי בְּחוּרֵךְ
לְפָנָיו צַעֲקִי לַיִל וְיוֹמָם / וְלִשְׁמוֹ זַמְּרִי תָמִיד בְּשִׁירֵךְ
מְנָת חֶלְקֵךְ וְכוֹסֵךְ בָּאֲדָמָה / וּמִבְטָחֵךְ בְּצֵאתֵךְ מִבְּשָרֵךְ
הֲלֹא הֵכִין לְפָנָיו לָךְ מְנוּחָה / וּמִתַּחַת לְכִסְאוֹ שָׂם דְּבִירֵךְ
אֲנִי עַל כֵּן אֲבָרֵךְ אֶת אֲדֹנָי / כְּמוֹ כָל הַנְּשָׁמָה לוֹ תְבָרֵךְ.


שרש בנו:
שֹׁרֶשׁ בְּנוֹ יִשַׁי עַד אָן תְּהִי נִקְבָּר
הוֹצֵא לְךָ פֶרַח כִּי הַסְּתָיו עָבַר
לָמָּה יְהִי עֶבֶד מוֹשֵׁל בְּבֶן-שָׂרִים
תַּחַת מְלֹךְ צָעִיר – שָׂעִיר הֲלֹא גָבַר
מִנִּי זְמָן אֶלֶף שָׁנִים אֲנִי נֶעְבָּד
אֶדְמֶה בְתוֹךְ גָּלוּת לִקְאַת בְּתוֹךְ מִדְבָּר.
הַאֵין לְבוּשׁ בַּדִּים לִשְׁאֹל וְאֵיךְ יִגְלֶה
הַקֵּץ – וְאֵל צִוָּה: סָתֹם וַחֲתֹם דָּבָר.


נשמת שאופי תנין:
נִשְׁמַת שְׁאוּפֵי תַנִּין הַשָּׂם אָרְבּוֹ בְּקִרְבּוֹ / תְּשַׁבְּחָךְ
שַׁדַּי הַנִּשְׁפָּט בִּבְנֵי נֹף בְּצוּר חַרְבּוֹ
שָׁלַח מֹשֶׁה עַבְדּוֹ אַהֲרֹן אֲשֶׁר בָּחַר בּוֹ.


נִשְׁמַת לְאֹם מֻצָּל מִקּוֹץ הִכְאִיב צִדּוֹ / תְלַבְּבָךְ
לְעוֹשֵׂה נִפְלָאוֹת גְּדוֹלוֹת לְבַדּוֹ
לְמַכֵּה מִצְרַיִם בִּבְכוֹרֵיהֶם כִּי לְעוֹלָם חַסְדּוֹ.


נִשְׁמַת מְעֻנֵּי כֹחַ מָצְאוּ רְוָחָה / תַּמְלִיכָךְ
מָרוֹם מֵפִיק הֲנָחָה תַּחַת אֲנָחָה
מוֹצִיא אֲסִירִים בַּכּוֹשָׁרוֹת אַךְ סוֹרְרִים שָׁכְנוּ צְחִיחָה


[נִשְׁמַת ה      תְּהוֹדָךְ
ה
ה       ]


שלחיך כטל חרמון:
שְׁלָחֶיךָ כְּטַל חֶרְמוֹן / לְהַשְׁקוֹת גַּן רְסִיס יִזָּלוּ
לְרַוּוֹת אֶת תְּלָמֶיךָ / כְּרָמֶיךָ אֲשֶׁר עוֹלָלוּ
מְדַלֵּג עַל גְּבָעוֹת בּוֹא / לְבַשֵּׂר עַם אֲשֶׁר יִחֵלוּ
הֲלֹא הִנֵּה סְתָו עָבַר / וְגַם גֶּשֶׁם וְקֹר דָּלָלוּ
בְּשָׂמִים נָתְנוּ רֵיחַ / סְמָדַר גַּפְנוֹ הִלֵּלוּ
נְעִימַת שִׁיר וְקוֹל הַתּוֹר / בְּאַרְצֵנוּ לְצִיּוֹן עָלוּ
עֲנִיָּה סֹעֲרָה פִּתְחִי / שְׁעָרַיִךְ אֲשֶׁר נִנְעָלוּ.


שזופת שמש:
שְׁזוּפַת שֶׁמֶשׁ לְחוּצַת פַּתְרוּסִים
מְרוּדֶיהָ תְּנוֹבֵב בְּטַלְלֵי רְסִיסִים
הָאֵל הָעוֹנֶה בְּעֵת רָצוֹן עֲמוּסִים
מָגֵן הוּא לְכָל הַחוֹסִים.


שלח רוחך:
שַׁלַּח רוּחֲךָ לְהַחֲיוֹת גִּוְיֵנוּ
לְקַדְמוּתָהּ תְּשׁוֹבֵב נַחֲלַת צִבְיֵנוּ
מִמְּךָ טוֹב לַכֹּל יִמָּצֵא פִּרְיֵנוּ
הֲלֹא אַתָּה תָּשׁוּב תְּחַיֵּינוּ.


בטל אצור:
בְּטַל אָצוּר לְבָרֵר וְלַלְבֵּן
אַמֵּץ נָדוֹשׁ כְּהִדּוּשׁ מַתְבֵּן
לְמַעַן אָב לֹא חָשַׂךְ בֵּן
תְּאַמֵּץ בְּמַזַּל טָלֶה רְאוּבֵן


בְּטַל בְרָכָה יִרְעֲפוּ גְבוֹהִים
בְּמַעֲדַנֵּי גֶרֶשׁ נְגוֹהִים
בְּנִיסָן בָּרֵךְ עַם כְּמֵהִים
בְּבִרְכַּת וְיִתֵּן לְךָ הָאֱלֹהִים.
בְּטַל גְּבוּרָה עוֹרֵר וּשְׁעֹן
גְּאוּלִים מִמַּסְגֵּר צִפְעוֹן
לְמַעַן גְּבִיר נֶעֱקַד בְּמָעוֹן
תְּגוֹנֵן בְּמַזַּל שׁוֹר שִׁמְעוֹן.


בְּטַל דֶּשֶׁא צִיָּה רַפֵּק
דַּלַּי וּמְרוּדַי בְּיֹשֶׁר סַפֵּק
בְּאִיָּר דְּרֹשׁ שֶׂה אוֹבֵד וְהָפֵק
קוֹל דּוֹדִי דוֹפֵק.


בְּטַל הַעֲנֵק מִשְׁכְּנוֹת נָוִי
הַרְגִּיעֵנִי בְּיוֹם שַׁלְוִי
לְמַעַן הוּחַק בְּכֵס תָּוִי
תְּהַדֵּר בְּמַזַּל תְּאוֹמִים לֵוִי.


בְּטַל וַעֵד לְמִישׁוֹר הֶעָקֹב
וְשֻׁפּוּ עֲצָמוֹת בְּאֵין רָקוֹב
בְּסִיוָן וֶסֶת חָזוּת תִּקֹּב
וְהָיָה שְׁאֵרִית יַעֲקֹב.


בְּטַל זַרְזִיף שׁוֹקֵק יְסוּדָה
זְקֹף יוֹנַת סֵתֶר לְכוּדָה
לְמַעַן זַךְ לָקַח תְּעוּדָה
תְּזַנֵּק בְּמַזַּל סַרְטָן יְהוּדָה.


בְּטַל טֹהַר יַעֲלֹז אִכָּר
טַרְפֵּי עֵמֶק וְכָל כָּר
לְמַעַן טָכוּס הִקְרִיב אֶשְׁכָּר
תְּטַלֵּל בְּמַזַּל אַרְיֵה יִשָּׂשְׂכָר.


בְּטַל יֵשַׁע תָּמִיד יוּטָל
יָצִיצוּ לְקוּחֵי מִקְטָל
בְּאָב יַעַלְצוּ עַם מְנֻטָּל
כְּיוֹם וַתַּעַל שִׁכְבַת הַטָּל.


בְּטַל כָּר וָגֶבַע יְגִילוּן
כָּעֵשֶׂב כָּעֵץ יוֹחִילוּן
לְמַעַן כַּבִּיר אָץ לָלוּן
תְּכַלְכֵּל בְּמַזַּל בְּתוּלָה זְבוּלוּן.


בְּטַל לִזְכֹּר חֶסֶד קַדְמוֹן
לִמְשׁוּלַת פֶּלַח רִמּוֹן
בֶּאֱלוּל לְיוֹנָה תַּשְׁלֵג בְּצַלְמוֹן
לָרֶדֶת כְּטַל חֶרְמוֹן.


בְּטַל מַרְוָה קַיִץ יְעֻדָּן
מְיַחֵל עִדָּן וְעִדָּנִין וּפְלַג עִדָּן
לְמַעַן מַעֲלֶה טָלֶה מְגֻדָּן
תְּמַלֵּט בְּמַזַּל מֹאזְנַיִם דָּן.


בְּטַל נָכוֹן לְגֶזַע אָמוּן
נוֹבֵב עַם חָבוּשׁ בְּטָמוּן
בְּתִשְׁרִי נְתִיבֵי מְסִלּוֹתַי יְרוּמוּן
נְבֵלָתִי יְקוּמוּן.


בְּטַל שַׂגְשֵׂג שׁוֹכֵן זְבוּלִי
סְפִיחֵי וּשְׁחִיסֵי יְבוּלִי
לְמַעַן סִלְסֵל שִׁיר לְאֵלִי
תְּסַעֵד בְּמַזַּל עַקְרָב נַפְתָּלִי.


בְּטַל עָבֵי רוּם זְבוּלֶךָ
עֲשֵׂה אוֹת לְטוֹבָה לִמְיַחֲלֶיךָ
בְּמַרְחֶשְׁוָן עֲרֹב טוֹב לְשׁוֹאֲלֶיךָ
עַמְּךָ נְדָבוֹת בְּיוֹם חֵילֶךָ.


בְּטַל פֶּלֶג מָלֵא מְאֻגָּד
פְּרִי עֵץ הַשָּׂדֶה יְמֻגָּד
לְמַעַן פָּרַשׂ כַּפָּיו וְסָגַד
תְּפַנֵּק בְּמַזַּל קֶשֶׁת גָּד.


בְּטַל צֶדֶק הוֹפַע וּדְרֹשׁ
צְנוּמִים שִׂים רַעֲנָנִים כִּבְרוֹשׁ
בְּכִסְלֵו צְבָאֶיךָ שַׁכֵּן כְּמֵרֹאשׁ
צְבִי אֶרֶץ דָּגָן וְתִירוֹשׁ.


בְּטַל קַצְוֵי צָפוֹן חַשֵּׁר
קוֹוֶיךָ רַבַּת תַּעְשֵׁר
לְמַעַן קִנֵּא וְתוֹעִים אִשֵּׁר
תְּקַשֵּׁט בְּמַזַּל גְּדִי אָשֵׁר.


בְּטַל רַוֵּה כָּל נְאוֹת חָצִיר
רְבוֹת אָסְפֵי קַיִץ וּבָצִיר
בְּטֵבֵת רְעֹף וְלֹא לְהַעְצִיר
רֶדֶת כְּעָב טַל בְּחֹם קָצִיר.


בְּטַל שֶׁפַע שָׁרָב הָסֵף
שׁוֹרְרַי וּמְעִיקַי שַׁסֵּף
לְמַעַן שְׁנַיִם אָץ לְאַסֵּף
תְּשַׁעֲשֵׁעַ בְּמַזַּל דְּלִי יוֹסֵף.


בְּטַל תַּעֲנֶה נִצָּב כְּשׁוֹאֵל
תָּשׁוּב תְּרַחֲמֵנוּ וְתוֹאֵל
בִּשְׁבָט תָּבִיא לְצִיּוֹן גּוֹאֵל
תִּהְיֶה כַטַּל לְיִשְׂרָאֵל.


בְּטַל שְׁבוּעָה לִשְׂמֹאל וְיָמִין
לְקָרֵב לָנוּ קֵץ הַיָּמִין
לְמַעַן מְלִיצִים מִצַּר הִטְמִין
תְהַדֵּר בְּמַזַּל דָּגִים בִּנְיָמִין.


בְּטַל הַפְרֵה שָׁרְשִׁי וּפִרְחִי
קַח שַׁוְעָתִי בְּחַג פִּסְחִי
בַּאֲדָר טְפֹל נָתוּן לִסְחִי
וְאָז יַעֲרֹף כַּמָּטָר לִקְחִי.


שחקים רקע:
שְׁחָקִים רָקַע / אֲרָקִים תָּקַע / נִיצוֹץ בָּקַע / אֵלִי מַלְכִּי בַקֹּדֶשׁ
לָפַת רָקִיעַ / וְעֵץ פְּרִי הִתְקִיעַ / מְאוֹרוֹת הִבְקִיעַ / הִשְׁתַּחֲווּ לַיְיָ בְּהַדְרַת קֹדֶשׁ
מִקְוֶה וְיַבֶּשֶׁת / גַּם אִישׁ וְאֵשֶׁת / כִּלָּה בְּשֵׁשֶׁת / וּבַיּוֹם הַשְׁבִיעִי מִקְרָא קֹדֶשׁ
הוּסַת נִפְרָד / וּמִגַּן נִטְרַד / יַעַן אֲשֶׁר מָרַד / וְאֵת אֲשֶׁר חָטָא מִן הַקֹּדֶשׁ
בּוֹגֵד נִזְעַק / לָשׂוּם מוּעָק / דַּם אָח צָעַק / וְנִשְׁמַע קוֹלוֹ בְּבוֹאוֹ אֶל הַקֹּדֶשׁ
רָעִים פִּשַּׁח / רָמִים הֵשַׁח / אֵיתָן נִמְשַׁח / שֶׁמֶן מִשְׁחַת קֹדֶשׁ
יְמִינוֹ יָדָה / בְּקָנֶה וְקִדָּה / יְחִידוֹ נִפְדָּה / בְּצֵאתוֹ בַיּוֹבֵל קֹדֶשׁ
הַבְּאֵר נִסְתַּם / עַד צֵאת אִישׁ תָּם / בְּכֵס יָהּ נֶחְתַּם / פִּתּוּחֵי חוֹתָם קֹדֶשׁ
וּמֵעֵת הוּסַר / לָגוּר בֻּשַּׂר / בִּשְׁנֵים עָשָׂר / שׁוֹמְרֵי מִשְׁמֶרֶת הַקֹּדֶשׁ
דְּחוּיֵי חָנֵס / בְּרַחֲמָיו כִּנֵּס / הֵרִימוּ נֵס / וְקָרְאוּ לָהֶם עַם הַקֹּדֶשׁ
הָגוּ הֲמוֹנַי / בְּהַצְלִיל מוֹנַי / מִי כָמוֹכָה בָּאֵלִים יְיָ / מִי כָּמוֹכָה נֶאְדָּר בַּקֹּדֶשׁ.


מי כמוך שוכן בגבהי:


מִי כָמוֹךָ שׁוֹכֵן בְּגָבְהֵי מְרוֹמִים
שׁוֹמֵר נַפְשׁוֹת יְקוּמִים / נוֹצֵר הָאָדָם


מִי כָמוֹךָ לוֹבֵשׁ בְּעֻזּוֹ צְדָקוֹת
מְגַלֶּה פִלְאֵי עֲמֻקּוֹת / יוֹדֵעַ מַחְשְׁבוֹת אָדָם


מִי כָמוֹךָ מוֹשֵׁל בִּגְבוּרָתוֹ עוֹלָם
מְחַיֶּה יְצוּרִים כֻּלָּם / וְיוֹצֵר רוּחַ אָדָם


מִי כָמוֹךָ הַנּוֹתֵן לְכָל חַי נְשָׁמָה
וּמֵשִׂים אוֹתוֹתָיו בַּאֲדָמָה / וּבְיִשְׂרָאֵל וּבָאָדָם


אַזְכִּיר בְּפַחַד וּמוֹרָא / גְּדֻלַּת אַדִּיר וְנוֹרָא
אֲלֵיכֶם אִישִׁים אֶקְרָא / וְקוֹלִי אֶל בְּנֵי אָדָם


בָּרָא רוֹכֵב עֲרָבוֹת / שְׁלֹשִׁים וּשְׁתַּיִם נְתִיבוֹת
אֲמָרוֹת צְרוּפוֹת קְצוּבוֹת / לְהוֹדִיעַ לִבְנֵי הָאָדָם


גָּזַר בְּכִסְאוֹ לִקְשֹׁר / אַרְבַּע חַיּוֹת בְּמִישׁוֹר
נֶשֶׁר אַרְיֵה וָשׁוֹר / וּדְמוּת כְּמַרְאֵה אָדָם


דֹּק וּצְבָאָיו תִּכֵּן / גַּלְגַּל עָגֹל מַעֲשֵׂה כֵן
וְצָבָא בַּמָּרוֹם שִׁכֵּן / וְהָאָרֶץ נָתַן לִבְנֵי אָדָם


הָאֲדָמָה חָצִיר הִפְרִיא / וְעוֹף בַּמָּרוֹם הִמְרִיא
וְעֵץ עוֹשֶׂה פְּרִי / וְעֵשֶׂב לַעֲבוֹדַת הָאָדָם


וּכְמוֹ הִשְׁלִים עִנְיָן / וַתִּמָּלֵא הָאָרֶץ קִנְיָן
חָתַם תָּכְנִית בִּנְיָן / וַיִּבְרָא אֱלֹהִים אֶת הָאָדָם


זָרַח עָלָיו הוֹדוֹ / וְהִשְׁלִיט בַּכֹּל יָדוֹ
וְנָטַע גִּנַּת יְסוֹדוֹ / וַיָּשֶׂם שָׁם אֶת הָאָדָם


חַנּוּן צַלְעוֹ סִלָּה / וּבָשָׂר תַּחְתֶּנָּה מִלָּא
וְהִפְאִיר צוּרַת כַּלָּה / וַיְּבִיאֶהָ אֶל הָאָדָם


טָהוֹר עָלָיו צִוָּה / הַרְחֵק מֵעֵץ תַּאֲוָה
הִשָּׁמֵר וּשְׁמֹר מִצְוָה / כִּי זֶה כָּל הָאָדָם


טוּב טַעְמוֹ הֵפַר / וַעֲלֵה תְּאֵנָה תָפַר
הֱשִׁיבוֹ שַׁדַּי לְעָפָר / וַיְגָרֶשׁ אֶת הָאָדָם


יָהִיר נִמְאַס עֶרְכּוֹ / וַיָּקָם אֶל אָחִיו וַיַּכּוֹ
וְכָל בָּשָׂר הִשְׁחִית דַּרְכּוֹ / וַיֹּאמֶר יְיָ אֶמְחֶה אֶת הָאָדָם


כִּלָּה דוֹר צוֹחֵן / תּוֹכֵן לִבּוֹת וּבוֹחֵן
וְנֹחַ מָצָא חֵן / בְּעֵינֵי אֱלֹהִים וְאָדָם


לֵב עַלִּיזִים גָּדַל / לְבַצֵּר מָעֹז וּמִגְדָּל
וַיֵּרֶד יְיָ לִרְאוֹת אֶת הָעִיר וְאֶת הַמִּגְדָּל / אֲשֶׁר בָּנוּ בְּנֵי הָאָדָם


מִגְדַּל עֻזָּם הִפִּיל / וּבָלַל שְׂפַת עַם הֶעְפִּיל
וְהֵפִיץ אוֹתָם וְהִשְׁפִּיל / עֵינֵי גַבְהוּת אָדָם


נָגַהּ אֶזְרָח וְנָהָר / וּבָא מֵעֵבֶר הַנָּהָר
וְהוּא בֶן שָׁלֹשׁ נִזְהָר / וַיֶּחְכַּם מִכָּל אָדָם


סָמַךְ אֶת יָדוֹ / עַל רֹאשׁ בְּנוֹ יְחִידוֹ
קְרָאוֹ צוּר יְלָדוֹ / יָפְיָפִיתָ מִבְּנֵי אָדָם


עָבַר בְּמַקְלוֹ נְחָלִים / תָּם יוֹשֵׁב אֹהָלִים
שָׁב וּבְיָדוֹ דְגָלִים / נֶגֶד בְּנֵי אָדָם


פָּרְצוּ לָרֹב בָּאָרֶץ / וּבְנֵי מֹף חָרְצוּ חֶרֶץ
לֶאֱכֹל עֲנִיִּים מֵאֶרֶץ / וְאֶבְיוֹנִים מֵאָדָם


צָעֲקוּ מִן הַמֵּצַר / לָאֵל הָעוֹנֶה בַצָּר
הָבָה לָנוּ עֶזְרַת מִצָּר / וְשָׁוְא תְּשׁוּעַת אָדָם


קָדוֹשׁ גָּאוֹן תַּעְדֶּה / וַהֲדֹף רְשָׁעִים וּרְדֵה
אַךְ פָּדֹה תִפְדֶּה / אֵת בְּכוֹר הָאָדָם


רָאָה צָרַת בָּנָיו / וְשָׁלַח מַלְאַךְ פָּנָיו
וְהָאִישׁ מֹשֶׁה עָנָו / מְאֹד מִכֹּל אָדָם


שַׁדַַּי חִזֵּק זְרוֹעוֹ / וְאוֹתוֹת רַבּוֹת הוֹדִיעוֹ
וּמִצְרַיִם אָמְרוּ לְפַרְעֹה / לָמָּה תִשְׁמַע אֶת דִּבְרֵי אָדָם


תַּנִּין אֵיפֹה חֲכָמֶיךָ / אֲשֶׁר דָּרַשְׁתָּ מִיָּמֶיךָ
וְאֵיךְ יִצְדְּקוּ חַרְטֻמֶּיךָ / וְחָרָשִׁים הֵמָּה מֵאָדָם


אֵל אֱלֹהִים לְקָחַנִי / וּבְדֶרֶךְ אֱמֶת הִנְחַנִי
לְבַשֵּׂר עֲנָוִים שְׁלָחַנִי / נוֹרָא עֲלִילָה עַל בְּנֵי אָדָם


נוֹטֶה שָׁמַיִם לְבַדּוֹ / וְרוֹקֵעַ אַפְסֵי מְמַדּוֹ
שְׁאוֹל וַאֲבַדּוֹן נֶגְדּוֹ / אַף כִּי לִבּוֹת בְּנֵי אָדָם


יַעַמְדוּ נָא וְיוֹשִׁיעוּךָ / הַהוֹבְרִים קָדְקֹד יִרְעוּךָ
הֲלֹא בְלַהֲטֵיהֶם יַתְעוּךָ / אֲשֶׁר יַעֲשֶׂה אוֹתָם הָאָדָם


שִׁנֵּי רְשָׁעִים אֲשַׁבְּרָה / וְיָסַפְתִּי אוֹתָם לְיַסְּרָה
יְיָ לִי לֹא אִירָא / מַה יַּעֲשֶׂה לִי אָדָם


לָכֵן שִׁמְעָה דְּבָרִי / אַל תֹּאמַר לִי יְאוֹרִי
שַׁלַּח בְּנִי בְכוֹרִי / כִּי לַיְיָ עֵין אָדָם


מֵאֲנוּ תֵּת פִּדְיוֹם / עַד כִּי שְׁפָטָם אֵל אָיֹם
שְׁפָטִים אֲשֶׁר לֹא נִבְרְאוּ לְמִן הַיּוֹם / אֲשֶׁר בָּרָא אֱלֹהִים אָדָם


הִפִּיל צוּר פַּחְדּוֹ / וְגָאַל יִשְׂרָאֵל עַבְדּוֹ
יוֹדוּ לַיְיָ חַסְדּוֹ / וְנִפְלְאוֹתָיו לִבְנֵי אָדָם.


מי כמוכה עמקות:
מִי כָמוֹכָה עֲמֻקּוֹת גּוֹלֶה / וּמִי דּוֹמֶה לָּךְ מוֹרִיד וּמַעֲלֶה
לְצוֹעֵק בְּשִׁבְיוֹ חֲסָדֶיךָ הַפְלֵה / נוֹרָא תְהִלּוֹת עוֹשֵׂה פֶלֶא


שִׁירָה חֲדָשָׁה שָׁרוּ יְדִידִים / הָעֵת טֻבְּעוּ לוּדִים וְזֵדִים
וְאוֹפַנֵּי מַרְכְּבוֹתָם כְּבֵדִים / תְּהִלָּתוֹ בִּקְהַל חֲסִידִים


לַהֲקַת יְדִידִים סוֹעֲרִים בְּבִכְיָם / הָעֵת נָשְׂאוּ נְהָרוֹת דָּכְיָם
וַיַּנְחֵם אֶל מְחוֹז מַאֲוַיָּם / וְאֶת אוֹיְבֵיהֶם כִּסָּה הַיָּם


מַרְכְּבוֹת פַּרְעֹה וְכָל מַחֲנֵהוּ / יָרָה בַיָּם וַיְכַסֵּהוּ
וְעַמּוֹ הֶעֱבִיר בִּמְצוּלֵהוּ / גּוֹעֵר בַּיָּם וַיַּבְּשֵׁהוּ


הֱיֵה נָא לְצִיּוֹן סוֹמֵךְ וְסוֹעֵד / וְתָקוּם לְחֶנְנָהּ כִּי בָא מוֹעֵד
וְלָשִׁיר כְּמֵאָז לְךָ נִוָּעֵד / יְיָ יִמְלֹךְ לְעוֹלָם וָעֶד.


שחרים אקראה:
שְׁחָרִים אֶקְרְאָה עוּרָה כְּבוֹדִי / לְבַקֵּשׁ אֶת פְּנֵי מַלְכִּי וְדוֹדִי
לְזִכְרוֹ אֶצְמְאָה מֵחֹם יְקוֹדִי / וְכֶעָגוּר אֲצַפְצֵף מִנְּדֹדִי
מְאוּמָה אֵין לְבַד לִבִּי וְסוֹדִי / וְזוּלָתִי שְׂפָתִי אֵין בְּיָדִי
הֲיֵשׁ לַעְרֹךְ לְךָ גּוֹאֲלִי וּפוֹדִי / וְאֵיךְ אוּכַל וּבֶעָפָר יְסוֹדִי
נְקַלּוֹתִי בְּיוֹם עָמְדִי בְסוֹדִי / וְאִם יִרְבֶּה מְאֹדִי מַה מְּאֹדִי
תְכַל נַפְשִׁי לְהַלֶּלְךָ וְהוֹדִי / וְנִשְׁמָתִי תְּזַמֶּר לָךְ בְּעוֹדִי.


שנותינו ספו:
שְׁנוֹתֵינוּ סָפוּ / בְדַלּוּת וּבְקַלּוּת
לְאוֹר נְקַוֶּה / וְהִנֵּה בוּז וְשִׁפְלוּת.
מָשְׁלוּ בָנוּ עֲבָדִים וַאֲנַחְנוּ בְגָלוּת
הוֹשִׁיעָה יְיָ, כִּי בְךָ אֱיָלוּת
לְמַעַן שִׁמְךָ יְיָ / עֲשֵׂה לְטוֹבָה אוֹת.
יְיָ עַד מָתַי קֵץ הַפְּלָאוֹת.[2]


לְקָחוּנִי זָרִים / לְנַחֲלַת אֲחֻזָּה
אָזְלַת יָדִי / וְיָדָם עַזָּה.
הָיִיתִי לְבִזָּה לְשַׁמָּה וּלְמִזָּה
נֶאֱלַמְתִּי כְרָחֵל לִפְנֵי גוֹזֲזָהּ
עַד יַשְׁקִיף וְיֵרֶא יְיָ צְבָאוֹת.




מָשַׁל בִּי שֵׁשַׁךְ / עַד אֲשֶׁר קָרַס
לְכָדַנִי שֵׂעִיר / וְיָוָן וּפָרַס
הֱפִיצוּנִי עֵילָם / מֶשֶׁךְ וְתִירָס
וְגַם עוֹד יִשְׁמָעֵאל / הָרַס וְגָרַס.
הָרֵי שִׁשִּׁים וְאַחַת וְאַרְבַּע מֵאוֹת.


הֵן כָּל אֵלֶּה / אִם מָשְׁלוּ בִי –
מִמְּךָ אֱלֹהַי / לֹא נוֹאַשׁ לִבִּי
יַעַן כִּי אַתָּה / אֱלֹהֵי אָבִי
תָּשׁוּב תְּרַחֵם / תְרַפֵּא כְאֵבִי.
שִׁכְּחוּנִי יְשׁוּעוֹת צָרוֹת הַבָּאוֹת.


חֶשְׁבּוֹן קֵץ רִאשׁוֹן / לְאַבְרָהָם נִפְתַּר,
זְמַן קֵץ שֵׁנִי / לְיִרְמְיָהוּ הֻתַּר –
קֵץ הַשְּׁלִישִׁי / מִכָּל עַיִן נִסְתָּר.
יְשׁוֹטֵט כָּל דּוֹרֵשׁ / וְיַחְשֹׁב כָּל תָּר –
וְנֶעְלַם הֶחָזוֹן וְנֶעְדְּרוּ הַמַּרְאוֹת.


שדודים נדודים:
שְׁדוּדִים נְדוּדִים / לְצִיּוֹן תְּקַבֵּץ
מְכוּרִים בְּלֹא הוֹן / תְּשׁוֹבֵב לְמַרְבֵּץ
הָשֵׁב עֲבוֹדַת / לוֹבְשֵׁי תַשְׁבֵּץ
תִּרְעָת שִׁמְעָת / מִשְׁפְּחוֹת יַעְבֵּץ
לְהוֹדוֹת לְזַמֵּר / לְשִׁמְךָ עֶלְיוֹן / אַתָּה תָקוּם תְּרַחֵם צִיּוֹן.


לְגוֹיֵי אֲרָצוֹת / תָּחִישׁ שְׂאֵת נֵס
יִנּוֹן תְּגַבֵּר / וּמָתְנָיו תְּשַׁנֵּס
עֲתָרַי תְּאַסֵּף / וּפוּצַי תְּכַנֵּס
תְּחַדֵּשׁ גְּאֻלָּה / כְּטָנֵס וְחָנֵס / צַדִּיק לוֹבֵשׁ צְדָקָה כַּשִּׁרְיוֹן.


מְשַׂנְאִי יְדַבֵּר / עַזּוֹת בְּפָנָי
מְבַקֵּשׁ לְאַבֵּד / תִּקְוַת אֱמוּנָי
יְרִיבֵנִי עַד אָן / תּוֹחִיל לְעֵינָי
עֲנִיתִיו כִּי לֹא יִזְנַח / לְעוֹלָם אֲדֹנָי / מָעֹז לַדָּל מָעֹז לָאֶבְיוֹן.


הָשֵׁב גְּרוּשָׁה / לְנַחֲלַת יְרוּשָׁה
וּפְקֹד אֲנוּשָׁה / בְּיַד צַר עֲנוּשָׁה
אֲכוּלָה בְכָל פֶּה / נְתוּשָׁה וּרְטוּשָׁה
וְחַדֵּשׁ צִדְקַת / אָבוֹת שְׁלֹשָׁה / וְזָרִים תַּכְנִיעַ כְּחֹרֶב בְּצָיוֹן.


שכולה אכולה:
שְׁכוּלָה אֲכוּלָה / לָמֶה תִבְכִּי
הֲנוֹאַשׁ לִבֵּךְ / מֵאֲשֶׁר תְּחַכִּי
קִצִּי נִמְשַׁךְ / וְאָרַךְ חָשְׁכִּי
הוֹחִילִי עֲנִיָּה / עוֹד מְעַט כִּי
אֶשְׁלַח מַלְאָכִי / לְפַנּוֹת דַּרְכִּי
וְעַל הַר צִיּוֹן / אֶסֹּךְ מַלְכִּי
בּוֹא יָבוֹא מְבַשֵּׂר / לְפַנּוֹת שְׁבִילָךְ
אִמְרוּ לְצִיּוֹן / יְיָ מָלָךְ / הִנֵּה מַלְכֵּךְ עוֹד יָבוֹא לַָךְ.


לְאֵלִי אֵלִי / כַּמָּה אֲיַחֵל
וְעַד אָן תִּמְשֹׁךְ / גָּלוּּת הַחֵל
וּבְנֵי רָחֵל / גְּזוּזִים כְּרָחֵל
וַאֲנִי בְכָל זֹאת / תָּמִיד אֲיַחֵל
הוֹחִילִי עֲנִיָּה / לְפוֹדֶה וּמוֹחֵל
כִּי לֹא לְעוֹלָם / בָּךְ אֲנִי בוֹחֵל / עוֹד מְעַט וְהָיִית לִי וַאֲנִי לָךְ.


מָתַי יִקְרַב / וְיִגַּע הַתּוֹר
סָתוּם וְחָתוּם / מָתַי תִּפְתֹּר
אַרְמוֹן זָרִים / מָתַי תִּסְתֹּר
הוֹחִילִי עֲנִיָּה / לְמַחְסֶה וּמִסְתּוֹר
כִּי עוֹד יֶשׁ לָךְ / מַרְפֵּא וּמַעְתּוֹר
וְיִדֹּם כַּפְתּוֹר / כְּיוֹם אִי כַפְתּוֹר / וְיָצִיץ בְּמִצְחֵךְ צִיץ אֲשֶׁר נִשְׁלָךְ.


הֲמוֹנִי לְפָנִים / בְּאַחַת נִטְבַּע
מִנֹּף וּבָבֶל / בְּקָרוֹב נִתְבַּע
הַיּוֹם אֲנִי עוֹד / כְּעַיִט נִצְבַּע
נִקְבְּצוּ עָלַי / מַלְכֻיּוֹת אַרְבַּע
וְאָכַל בְּשָׂרִי / וְעוֹד לֹא נִשְׂבָּע
הוֹחִילִי עֲנִיָּה / לְצוּר אֲשֶׁר נִשְׁבַּע / כִּי בוֹא יָבוֹא דוֹד אֲשֶׁר הָלַָךְ.


שזופה נזופה:
שְׁזוּפָה נְזוּפָה / בְּשִׁבֹּלֶת שְׁטוּפָה
מַה לָּךְ כְּפוּפָה / בְּלִי קוֹמָה זְקוּפָה
תֵּשֵׁב עֲטוּפָה / כְּשׁוֹשַׁנָּה קְטוּפָה
בְּכָל עֵת אֲשֶׁר תָּגוּר / כְּלֵי מָוֶת חָגוּר
תְּצַפְצֵף כֶּעָגוּר / בְּתוֹךְ מַסְגֵּר סָגוּר
הֱיֵה לָהּ צוּר צִנָּה / מְאוּסָה תִהְיֶה לְרֹאשׁ פִּנָּה.


לִפְנֵי מְשַׂנְאִי / אֲנִי תָמִיד נִכְנָע
שַׁאֲנָן וְרַעֲנָן / וַאֲנִי נָד וָנָע
יִלְעַג וְיִשְׁאַג / וְיָדוֹ לֹא יִמְנַע
אֲקַוֶּה לְעֵת מַרְפֵּא / וְאוֹחִיל וַאֲצַפֶּה
וְאָשִׂים יָד עַל פֶּה / בְּלֵב נִכְפֶּה וְנִסְפֶּה
כְּחַנָּה מוּל פְּנִנָּה.


מַה לְּךָ דְּוֵה לֵב / בְּמַר לֵבָב יַעֲטֹף
אַפָּיו וְכַפָּיו / בְּדִמְעָתוֹ יִשְׁטֹף
זְרַע לְךָ צְדָקָה / כִּי חֶסֶד תִּקְטֹף
הֲלֹא עַוָּל יִמַּס / וְגַם יִהְיֶה לְמִרְמָס
וְחֵץ שָׁחוּט נִכְמָס / לְכָל אוֹהֵב חָמָס
לְזֶרַע מִי מָנָה.


הָלְכוּ שְׁנוֹתַי / בְּיָגוֹן וַאֲנָחָה
אֲקַוֶּה רְוָחָה / וְהִנֵּה קוֹל צְוָחָה
בְּטֶרֶם צְרִי בָא / נַפְשִׁי נִלְקָחָה
דְּוֵה לֵבָב נֶאֱנָח / קַוֵּה וְאַל תַּנַּח
לְאֵל כִּי לֹא יִזְנַח / וּמֵאוֹיֵב תְּהִי נָח
וְתִפְרַח כְּמוֹ גַנָּהּ.


חָלוּ וְכָלוּ / עֵינַי מִיַּחֵל
זַעְפְּךָ אֶשָּׂא / וְנֶאֱלַמְתִּי כְּרָחֵל
אוּלַי מְצוֹקִי / יְהִי לְפִשְׁעִי מוֹחֵל
בְּחַסְדְּךָ אַל תְּדַכֶּה / נָגוּעַ וּמֻכֶּה
בְּלֵב נִשְׁבָּר וְנִדְכֶּה / לַיִל וְיוֹם יְחַכֶּה
לְיֶשְׁעֲךָ אֵל קַנָּא.


קְשׁוּרָה בְיַד צַר / כְּצִפּוֹר בְּכַף תִּינוֹק
יִדְחַק וְיִשְׂחַק / וְהִיא תֶּאֱנֹק אָנוֹק
שִׁמְעִי נָא עֲנִיָּה / יוֹשֶׁבֶת צִינוֹק
צַפִּי לִי וְחַכִּי / מְהֵרָה אָנֹכִי
אֶשְׁלַח מַלְאָכִי / לְפַנּוֹת אֶת דַּרְכִּי
בָּעֶרֶב בֶּכִי וְלַבֹּקֶר רִנָּה.


שבועות:
שתי רעיוני:
שַׁתִּי רַעְיוֹנָי / לְשׁוֹכֵן בִּמְעוֹנָי / כְּנָם אָנֹכִי יְיָ / יוֹם יָרַד בְּסִינָי
לִמְאֹד נִרְתַּעְתִּי / נִבְהַלְתִּי וְנֶחְפַּזְתִּי / דִּבּוּר כְּשָׁמַעְתִּי / כִּמְעַט וָמַתִּי
מִנֹּפֶת צוּפוֹ / הִטִּיף צִפְצוּפוֹ / לַאֲשֶׁר יֶשְׁנוֹ פֹּה / וַאֲשֶׁר אֵינֶנּוּ פֹּה
הִרְעִישׁ עֶלְיוֹנִים / אִיֵּם תַּחְתּוֹנִים / יוֹם נָם הֱיוּ נְכוֹנִים / לְגוֹי שׁוֹמֵר אֱמוּנִים
חָזָק וְאַמִּיץ אֵל / הִנְחִיל עַל הַרְאֵל / עַל יַד יְקוּתִיאֵל / דָּתוֹ לְיִשְׂרָאֵל.


שולמית שחרחרת:


שׁוּלַמִּית שְׁחַרְחֹרֶת בְּתוֹךְ עֲלָמוֹת תִּתְהַלָּל
מֵרָחוֹק קְרָאתִיהָ לָמָּה תִּתְמוֹלָל
הִתְיַצְּבִי בַּת נָדִיב יְפֵה פִיַּת מִכְלָל
וּנְוַת בַּיִת תְּחַלֵּק שָׁלָל.


שָׁלָל וּשְׁבִי עַל זְרוֹעֵךְ הָשְׁלָךְ
כְּבוּדָה בַּת מֶלֶךְ מִנִּי עַד מָלָךְ
כִּי הִנֵּה הַסְּתָו עָבָר הַגֶּשֶׁם חָלַף הָלָךְ
תּוֹרֵי זָהָב נַעֲשֶׂה לָךְ.


לָךְ אָצַלְתִּי נְסוּכַת הֲדוֹמָיִם
בַּעֲבוּרָהּ עָשִׂיתִי אֶרֶץ וְשָׁמַיִם
פְּנִימִיָּה הָיְתָה דָת שַׁעֲשׁוּעִים יוֹמָיִם
בְּאֵין מַעְיָנוֹת נִכְבַּדֵּי מָיִם.


מַיִם נָטְפוּ שְׁחָקִים יוֹם צָעַדְתִּי בִישִׁימוֹן
לְהַנְחִיל נֶאֱמָנָה הָיְתָה אֶצְלִי אָמוֹן
בְּרַעַם וְקוֹל יְפוֹצֵץ הַר בָּשָׁן וְצַלְמוֹן
וְקוֹל דְּבָרַָיו כְּקוֹל הָמוֹן.


הֲמוֹן אַלְפֵי שִׁנְאָן עָלוּ בְרִכְבָּהּ
וּמַלְאֲכֵי הַשָּׁרֵת חָנוּ סְבִיבָהּ
טוּב צָפַנְתִּי לַיְשָׁרִים בְּקִרְבָּהּ
עֵץ חַיִּים הִיא לַמַּחֲזִיקִים בָּהּ.


בָּהּ תִּכַּנְתִּי חֶלֶד וְגֻלַּת שְׁחָקִים הֻצָּבָה
מְבוֹא פְתָחִים תְּרַנֵּן גֹּשׁוּ לַמִּשְׁפָּט נִקְרָבָה
אֲנִי חָכְמָה בְּשֵׁם רֵאשִׁית נִקָּבָה
בֵּית נְתִיבוֹת נִצָּבָה.


נִצְּבָה לָרִיב עָם אָחוֹר נָזֹרוּ
בִּי עֲמֻקּוֹת יְגַלּוּ בִּי תַּעְלוּמוֹת יֵאוֹרוּ
בִּי יְשֵׁנִים יָקִיצוּ וּרְפָאִים יֵעוֹרוּ
בִּי שָׂרִים יָשֹׂרוּ.


יָשֹׂרוּ נְדִיבֵי עַמִּים מִנִּי בֶטֶן עֲמוּסִים
בְּשֵׁשׁ מֵאוֹת וּשְׁלֹשׁ עֶשְׂרֵה בַּעֲשֶׂרֶת הַדְּבָרִים כְּמוּסִים
אִמְרוֹת יְיָ אֲמָרוֹת טְהוֹרוֹת וּדְבָרָיו כְּאֵשׁ הֲמָסִים
מָגֵן הוּא לְכָל הַחוֹסִים.


הַחוֹסִים יַעֲלֹזוּ וְהַנָּסוֹג מֵאַחֲרַי בְּפֹעַל כַּפָּיו נוֹקֵשׁ
וְשָׂם דֶּרֶךְ אַרְאֶנּוּ בְּאָרְחִי לֹא יִוָּקֵשׁ
בְּצֶדֶק כָּל אִמְרֵי פִי אִם תְּבַקֵּשׁ
אֵין בָּהֶם נִפְתָּל וְעִקֵּשׁ.


וְעִקֵּשׁ טוֹב לֹא יִמְצָא וְאִם יָשׁוּב יַגִּיהַּ חָשְׁכּוֹ
צוּר לַיְשָׁרִים תּוּשִׁיָּה יִצְפֹּן בְּסֻכּוֹ
לְהַנְחִיל אוֹהֲבֵי יֵשׁ וּפִרְיוֹ מָתוֹק לְחִכּוֹ
וְיֹאחֵז צַדִּיק דַּרְכּוֹ.


דַּרְכּוֹ יִשְׁמֹרוּ וְלֹא יִטּוּ בְעוֹדָם
כִּי עֵת לְכָל חֵפֶץ לְהָלִין בַּעֲדָם
עַל כֵּן הַלֵּךְ בְּדַרְכֵי אֵל וְהָבֵא נַפְשְׁךָ בְּסוֹדָם
וְאֶת מִצְווֹתָיו שְׁמֹר כִּי זֶה כָּל הָאָדָם.


הָאָדָם הִשָּׁמֵר וַעֲזֹב הִתְלַהְלְהֶךָ
הֲלֹא כָתַבְתִּי לְךָ שָׁלִישִׁים לִהְיוֹת בָּאֲפֵלָה נָגְהֶךָ
הַסְכֵּת וּשְׁמַע וְאַל תָּבוֹא אַחֲרֵי הַמֶּלֶךְ בְּגָבְהֶךָ
תָּמִים תִּהְיֶה עִם יְיָ אֱלֹהֶיךָ.


אלהיך אש:
אֱלֹהֶיךָ אֵשׁ אוֹכְלָה וְהַחַטָּאִים יְלַהֵט בִּסְבַךְ 
לָכֵן הִכּוֹן לִקְרָאתִי וְהֵחָדֵל לִטְמֹן עָווֹן בְּחֻבָּךְ
הִנֵּה תּוֹרָתִי לְעֵדָה תִּהְיֶה בְלִבָּךְ
שְׁמַע עַמִּי וְאָעִידָה בָּךְ
 
בָּךְ הֲקִימוֹתִי עֵדוּת לְיַחֲדֵנִי שְׁתָּיִם בְּיּוֹם וּלְדָבְקָה בִּי וּלְעׇבְדֵנִי בֶאֱמֶת תַּחַת נִסְכֵי אֱלִילִים
לְהִשָּׁבַע בִּשְׁמוֹ וּלְקַדֵּשׁ וּלְאַהֲבָה וּלְיִרְאָה שׁוֹכֵן זְבוּלִים
וְלִפְדּוֹת פֶּטֶר חֲמוֹר בְּשֶׂה לִהְית זֵכֶר לַעֲבוֹדַת גְּאוּלִים
בִּזְרוֹעַ נְטוּיָה וּבִשְׁפָטִים גְּדוֹלִים
 
גְּדוֹלִים תִּהְיוּ בִּגְדִילִים וְטוֹטָפוֹת וּבְבִרְכַּת שְׁמַע וּכְבוֹדְכֶם לֹא יִדַּל
כֹּפֶר תִּמְצְאוּ בְּפִדְיוֹן וּבְרִית הִמּוֹל וּבִבְכוֹר בִּהְיוֹתוֹ נִבְדָּל
מְצִיאָה וְגָזֵל וְחֹמֶשׁ וַעֲבוֹט תָּשִׁיב וּמֵהַלְווֹתוֹ לֹא תֶּחְדַּל
מַלְוֵה יְיָ חוֹנֵן דָּל
 
דַּל שְׂפָתֶיךָ [נְצֹר] וְצֹר תְּעוּדָה לִלְמֹד וּלְלַמֵּד לִשְׁמֹר וְלַעֲשׂוֹת בְּדֶרֶךְ הִדְרַכְתִּיךָ
שִׁבְעַת יָמִים תֹּאכַל מַצּוֹת כַּאֲשֶׁר צִוִּיתִיךָ
בְּדַם פֶּסַח וּפֶסַח וּצְלִי אֵשׁ וּמַצָּה וּמָרוֹר הִזְהַרְתִּיךָ
בְּדֶרֶךְ חָכְמָה הוֹרֵיתִיךָ
 
הוֹרֵיתִיךָ לְצַדֵּק הַדִּין לְרַחֵם דַּלִּים וְלִקְבֹּר מֵתִים וּלְפַיֵס חֵלְכָּאִים מֵהַנְּאָם
וְשִׂיחַת מֵאָה בְרָכוֹת וּתְפִלָּה וְהַלֵּל שְׁמוֹנֶה עֶשְׂרֵה לִגְמֹר וְהַשְּׁאָר לְקָרְאָם
יָשִׂישׂוּ מְנַחֲמֵי אֲבֵלִים וְדוֹרְשֵׁי חוֹלִים בְּמוֹצָאָם וּמוֹבָאָם
וְשָׁבוּ עַד יְיָ וְנֶעְתַּר לָהֶם וּרְפָאָם
 
וְרְפָאָם בְּעִנּוּי כִּפּוּר וְזֵרוּז הַגּוּף וְאַרְצְךָ תֵּשֵׁב פְּרָזוֹת
בַּעֲלוֹתְךָ בְּמַעְשַׂר בְּהֵמָה וּבְמַעֲשֵׂר שֵׁנִי וְתִתְּךָ מָנוֹת וְעוֹרוֹת קָדָשִׁים וְשׁוֹקַיִם וְחֲזוֹת
שֹׁמֵר שַׁבָּת מֵחֲלְּלוֹ וְקִדַּשְׁתוֹ בְיַיִן מִלְּהַבְזוֹת
אַשְׁרֵי אֱנוֹשׁ יַעֲשֶׂה זֹּאת
 
זֹאת עָשׂוּ וִחְיוּ לְהַחֲיוֹת אָח וּלְשַׂמֵּחַ יָתוֹם וְאַלְמָנָה וְלֵוִי וְלַעֲזֹב לֶקֶט וּפֶרֶט וְעוֹלֵלוֹת לַעֲנִיֶּיךָ
מוֹרָא מִקְדָּשׁ וְלִמוּד בָּנִים וְהָקֵם מִצְוַת פְּרִיָּה וְרִבְיָה לִמְצֹא מִמֶּנִּי פֶּרְיְךָ
דְּבָרַי עַל מְזוּזוֹת תִּכְתֹּב וְתַלְמוּד תּוֹרָה לְהַנְעִים יְהִי חֶפְצְךָ וּמַאֲוַיֶּיךָ
נִצְּרֶהָ כִּי הִיא חַיֶּיךָ
 
חַיֶּיךָ יַאֲרִיכוּן וַעֲסָקֶיךָ תַּגִּיעַ בְּמִשְׁלַח הַקֵּן וְכִּבּוּד הוֹרִים וּמוֹרָאָם וִהְיוֹתְךָ נָקִי שָׁנָה אַחַת וְתַפְרִיחַ כְּגַן רָטֹב
יָד וְיָתֵד עַל אָזֵנֶךָ תָּכִין וְהָאֱלִילִים תַּחְלֹף וְתִשְׂרֹף בְּסִבְכֵי מַחְטוֹב
עֲרֻמִּים תְּכַסֶּה וְנָתוֹן תִּתֵּן לָהֶם לְהִנָּצֵל מִקְּטֹב
תִּפְתַּח יָדְךָ יִשְׂבְּעוּן טוֹב
 
טוֹב וָחֶסֶד יִרְדְּפוּךָ אִם צֶדֶק תִּרְדֹּף וּמוֹצָא שְׂפָתֶיךָ תִּשְׁמֹר וְתִּצֹּר מִצְוַת הַקְהֵל אֶת הָעָם
מִפְּנֵי שֵׂיבָה תָּקוּם וְהָדַרְתָּ פְּנֵי זָקֵן וְעֶבֶד וְאַמָּה תִּשְׁלַח בַּיּוֹבֵל וּבַשְּׁבִיעִית וְעִם הַבְּהֵמָה לְהַרְגִּיעָם
אַהֲבַת צֶדֶק וּמִשְׁפָּט וְיִרְאַת חֲכָמִים וְאַהֲבַת גָּרִים וְאַחִים לְהוֹכִיחָם מִפִּשְׁעָם
וְלַמּוֹכִיחִים יִנְעַם
 
יִנְעַם לִי פָעָלְךָ בְּהַעֲנֵק וְהַעֲבֵט וּתְשׂוּמֶת יָד כָּל מַשֶּׁה כַסְפָּהּ
וְחֹפֶשׁ הָאָמָה בְסִמָּן וְעֶבֶד נִמְכַּר בְּמִיתַת אָדוֹן וְיוֹבֵל וּמִמְכַּר חֲצֵרִים וּבָתֵּי חוֹמָה וְעֶגְלָה לְקַצּוֹת עָרְפָּהּ
הַחֲזָקַת תְּמוּטַת יָד וּמַחֲזֶקֶת בִּמְבוּשֵׁי אִישׁ כִּי הֵעֵזָּה אָפָּהּ
וְקָצֹּתָ אֶת כַּפָּהּ
 
כַּפָּהּ תָּקֹץ וּמַשְׂאַת אוֹיֵב תַּעֲמִיס בְסִמָּן וְנָפְלוֹ וְרִבְצוֹ תָּקִים וְהִזָּהֵר לְהָרִים חָלָה מִמְּעוֹגֶךָ
וּלְקַדֵּשׁ רִאשׁוֹן וּשְׁבִיעִי וְרִאשׁוֹן וּשְׁמִינִי וְלִקְרֹא לַשַּׁבָּת יוֹם חֶדְוָתְךָ וְתַעֲנוּגֶךָ
חֹק עֲצֶרֶת וּתְרוּעָה וַעֲבוֹדַת כִּפּוּר וְסֻכָּה וְלוּלָב וְלֵרָאוֹת וְלָחֹג וְלִשְׂמֹחַ בְּחַגֶּךָ
וְעָשִׂיתָ מַעֲקֵה לְגַגֶּךָ
 
לְגַגְּךָ תָּשִׂים מַעֲקֶה וְתִרְדֶּה בְעֶבֶד כְּנַעֲנִי לְעוֹלָם וּמִצְוַת יִבּוּם תְּקַיֵּם לְהָקִים שֵׁם הַמָּוֶת
חֲלִיצַת מִנְעַל וְרֹק וְהַבְדֵּל שֵׁשׁ עָרֵי מִקְלָט לְהַצִּיל לְקוּחִים לַמָּוֶת
קְבִיעַת רָאשֵׁי חֳדָשִׁים חַשֵּׁב וּתְקוּפוֹת לְעַבֵּר שָׁנָה וַעֲשׂוֹת צְדָקָה לַחֲשֻׁכֵּי צַלְמָוֶת
וּצְדָקָה תַּצִּיל מִמָּוֶת
 
מִמָּוֶת נַפְשְׁךָ אֶחְשֹׁךְ בְּמַתַּת שְׁקָלִים וְכִסּוּי הַדָּם וּבִעוּר חָמֵץ וּוִדּוּי מַעֲשֵׂר וּנְדָרִים אִם לֹא תְּאַחַר
גְּמוּלְךָ אֲשַׁלֵּם בְּשִׁלּוּם מִדּוֹת וְצֶדֶק הִין וְאַבְנֵי מִשְׁקָל וּמְשׂוּרָה בְּמִבְחַר
חֲמִשָּׁה חֳמָשִׁים לְהַנְעִים וְלִשְׂרֹף נוֹתָר וּדְבָרַי לְשַׁנֵּן בְּכָל יוֹם תִּבְחַר
וְדַעַת מֵחָרוּץ נִבְחָר
 
נִבְחַר כֹּהֵן גָּדוֹל לְמַשְׂאַת כַּפַּיִם וְתִלְבֹּשֶׁת שְׂרָד וְלָבוֹא הֵיכָל לִפְנָי בְּצִיץ נֵזֶר וּבְגָדִים שֶׁבַע
מַעְגַּל סַנְהֶדְרֵי גְּדוֹלָה וּקְטַנָּה לָדוּן דִּינֵי מָמוֹנוֹת וּנְפָשׁוֹת וַאֲבוֹת נְזִיקִין תִּקְבַּע
הִזָּהֵר בַּחֲמִשָּׁה מַעְשְׂרוֹת וְשָׁלֹשׁ שְׁכָחוֹת וּפֵאוֹת אַרְבַּע
וְיִמָּלְאוּ אֲסָמֶיךָ שָׂבָע
 
שָׂבָע יִהְיֶה בְּהַפְקֵר שְׁבִיעִית וְיוֹבֵל וְהַקְדֵּשׁ בְּטָהֳרַת מִקְרֶה נִרְדָּם וְנִדּוּת אִשָּׁה דָּוָה
[וְטִבּוּל יוֹלֶדֶת] וְלִמּוּד כֹּהֵן לְטַהֵר בְּגָדִים וּבָתִּים וְלִבְעֹל בְּתוּלָה מְעֻנָּגָה וְנָאוָה
עֹמֶר רֵאשִׁית לְהָבִיא וְלִסְפֹּר תָּמִים וּשְׁפַל רוּחַ תַּחַת גֹּבַהּ וְגֵוָה
וְלִפְנֵי כָבוֹד עֲנָוָה
 
עֲנָוָה וָחֵן תִּתְמֹךְ בְּשֶׁמֶן הַמִּשְׁחָה וּמָאוֹר וּקְטֹרֶת סַמִּים וְתַבְנִית מִשְׁכָּן וְכֵלָיו וְשֵׁשׁ מַעֲרֶכֶת וּמַתְּנוֹת כֹּהֲנַי
וַחֲנֻכַּת הַמִּזְבֵּחַ וְתוֹדוֹת שְׁתֵּי הַלֶּחֶם וְלֶחֶם הַפָּנִים לָתֵת לְפָנָי
עוֹלוֹת וּשְׁלָמִים וְקָרְבָּנוֹ וּמַאֲכָל קָדָשִׁים וּמַעֲשֵׂר שֵׁנִי בְּבֵית מְעוֹנָי
כִּי תָבוֹאוּ לֵרָאוֹת פָּנָי
 
פָּנַי יְכַפֵּר פַּר כִּפּוּר וּפַר הַבָּא עַל כָּל הַמִּצְווֹת וּמַעֲשֵׂה מְלִיקָה וּפְשִׁיטָה וְקַבָּלָה וִיצִיקָה וּבְלִילָה כַּהֹגֶן וְכַשּׁוּרָה
מְלִיחָה וּתְנוּפָה וְהַגָּשָׁה וּפְתִיתָה וּקְמִיצָה וְהַזָּאָה וְהַקְטָרָה
הֱיֵה נָכוֹן בִּתְרוּמָה וְרֵאשִׁית הַגָּז וַעֲשִׂירִית הָאֵיפָה וְעָרְלָה וְהִלּוּלִים וּמִקְרָא וּמְגִלָּה סְדוּרָה
וּקְרָאֵנִי בְּיוֹם צָרָה
 
צָרָה פְרַע מֵעִיר מַשְׁלֶמֶת וְתִתֵּן מוֹרֶדֶת לְהָשִּׁים
טְבִילָה בְעִתָּהּ וּטְמֵא נֶפֶשׁ וְזָב וּמְצֹרַע לְהַזּוֹת וְלִרְחֹץ בְּשִׁכְבַת זֶרַע וּלְכַבֵּס לְבוּשִׁים
חוֹבֵל בַּחֲמִשָּׁה וְעֵד זוֹמֵם וּמוֹצִיא שֵׁם רַע לִהְיוֹתָם עֲנוּשִׁים
וִהְיִיתֶם קְדוֹשִׁים
 
קְדוֹשִׁים תִּהְיוּ בְּמוּסְפֵי קֹדֶשׁ וְקָרְבָּן חַטָּאת וְעוֹלֶה וְיוֹרֵד וּפֶסַח שֵׁנִי כִּי יִקְרָב
וְאָשָׁם תָּלוּי וּוַדַּאי וּמִשְׁפָּט נְחָלוֹת וְעִיר נִדַּחַת וּמְשׁוּחַ קְרָב
וְשִׂיד אֲבָנִים גְּדוֹלוֹת וְטָהֳרַת פָּרָה אֲדֻמָּה וְנִסּוּךְ הַמַּיִם כִּי יֵעָרָב
יִרְעֲפוּ עֲלֵי אָדָם רָב
 
רַב חֶסֶד צִוָּה לְטַהֵר טְמֵאִים בְּקָרְבָּן רָאוּי וּלְהָנִיף חָזֶה וְלִכְתֹּב מִשְׁנֶה מַלְכּוֹ בְחִירוֹ
וְלָתֵת יְדוֹתַיִם לַבְּכוֹר וּנְבֵלָה לַתּוֹשָׁב וּלְהֵטִיב נֵר שַׁבָּת וַחֲנֻכָּה לְהָאִיר בְּאוֹרוֹ
כִּוּוּן יְפַת תָּאֵר בִּימֵי בְכִיתָהּ וּשְׁתֵּי חֲצוֹצְרוֹת וּמִקְרָא עֵדָה וְשָׂכִיר מְיַגֵּעַ בְּשָׂרוֹ
בְּיוֹמוֹ תִּתֶּן שְׂכָרוֹ
 
שְׂכָרוֹ הַרְבֵּה שׁוֹמֵר בִּכּוּרִים וּמִקְרָאָם וְהָרֶגֶל בְּמַתְּנַת יָד וּבִעוּר מַעְשְׂרוֹתֶיךָ
מִשְׁפַּט מֶכֶס וְעֵרֶךְ וְחֵרֶם וְהָסֵר שֶׁרֶץ וְטֻמְאַת אָדָם וְכֵלִים וּמַשְׁקִים מִבֵּיתֶךָ
אֶפְדְךָ בִּפְדוֹתְךָ אָח נִמְכַּר לְמוּזָר בִּלְתְּךָ
וְאֶתֵּן אָדָם תַּחְתֶּיךָ
 
תַּחְתֶּיךָ לֹא תִּרְגַּז בְּהִתְרַגֶּזְךָ לְרֵאשִׁית גּוֹיִים לְבַל תּוֹתִיר פְּלֵטָה
עֵרֶךְ בְּרָכוֹת וּקְלָלוֹת תְּקַיֵּם וּמִשְׁפְּטֵי נֶחֱרֶפֶת וְשׂוֹטָה
פְּקֻדַּת חוֹלֵם וּמֵסִית וּמַדִּיחַ אֶל אֵל יָדוֹ נָטָה
הַתֵּר אֲגֻדּוֹת מוֹטָה
 
מוֹטָה נִתַּקְתֶּם בְּמִגְדּוֹל וּמֵאֹסֶר פִּתַּחְתִּיךָ
וּכְבוֹדִי עַיִן בְּעַיִן הִרְאִיתִיךָ
 אֱלֹהִים הֵן בַּקֹּדֶשׁ חֲזִיתִיךָ
לְשֵׁמַע אֹזֶן שְׁמַעְתִּיךָ
 
שְׁמַעְתִּיךָ אֱלֹהַי וְשַׂשְׂתִּי עַל אִמְרָתְךָ
כִּי לִמַּדְתַּנִי לְהוֹעִיל צֶדֶק עֵדְווֹתֶיךָ
קָרָאתִי אֱלֹהִים צִמְּתוּתוּנִי בִעוּתֶיךָ
יִחְיוּ מֵתֶיךָ
 
מֵתֶיךָ חִזַּקְתְּ לְשָׁמְעָם לַעֲשׂוֹתָם חַזְּקֵנוּ
נְעִימוֹת בִּימִינְךָ נֶצַח תְּחַבְּקֶנּוּ
בְּקוּמְךָ לִשְׁפֹּט עַל כָּל נֶעְלָם הַצְדִּיקֵנוּ
מִנִּסְתָּרוֹת נַקֵּנוּ
שמר לבי:
שְׁמֹר לִבִּי מַעֲנֶה / הֱיֵה בִמְאֹד נַעֲנֶה
יְרָא הָאֵל וּמְנֵה / דְבָרָיו הַיְשָׁרִים


וְהוּא יִסְלַח אַשְׁמָה / וְהוּא יַרְבֶּה עָצְמָה
וְהוּא יִתֵּן חָכְמָה / לְהָבִין נִמְהָרִים


אֲסַפֵּר תּוּשִׁיּוֹת / מְתוּקוֹת לַפִּיּוֹת
וְאַצִּיב תַּלְפִּיּוֹת / לְאַשֵּׁר הָעוֹבְרִים


וְאַזְכִּיר מִצְווֹת עֲשֵׂה / בְּדַת מָעֹז וּמַחְסֶה
וְעַל פִּשְׁעִי יְכַסֶּה / מְגַלֶּה נִסְתָּרִים


שְׁמוֹנֶה וְאַרְבָּעִים / וּמָאתַיִם תְּקוּעִים
כְּמוֹ מַסְמְרוֹת נְטוּעִים / בְּמִסְפַּר אֵבָרִים


בְּסִינַי נוֹדָעוּ / וּמֵרוּם נִשְׁמָעוּ
וְיַחְדָּו הָטְבָּעוּ / בְּתוֹךְ עֲשֶׂרֶת דְּבָרִים


אֲשֶׁר הָתְווּ הַתְווֹת / בְּתֵבוֹת נִשְׁתָּווֹת
בְּמִסְפַּר הַמִּצְווֹת / וּבָהֶם נֶאֱמָרִים


וְהַמּוֹשִׁיעֶךָ / וְהַמּוֹדִיעֶךָ
עֲדֵי אֲשֶׁר לְרֵעֶךָ / נְתָנָם נֶחְקָרִים


וְהִרְעִים אֵל דֵּעוֹת / בְּקוֹל הִפְלִיא זְוָעוֹת
מְקַפֵּץ עַל גְּבָעוֹת / מְדַלֵּג עַל הָרִים


וְעֵת קָרָא אוֹתָם / רְעָדָה אֲחָזָתַם
וְיָצְאָה נִשְׁמָתָם / בְּרֶטֶט וּשְׁבָרִים


וְהוֹרִיד טַל אֵדָיו / לְעַמּוֹ וַעֲבָדָיו
וְהֵשִׁיב בַּחֲסָדָיו / נְשָׁמוֹת לִפְגָרִים


אֲנִי הוֹצֵאתִיךָ / אֲנִי הִזְהַרְתִּיךָ
אֲנִי הִדְרַכְתִּיךָ / בְּדַרְכֵי מֵישָׁרִים


לְיַחֵד אֵל אָיֹם / שְׁתֵּי פְעָמִים בַּיּוֹם
לְהִתְפַּלֵּל יוֹם יוֹם / עֲרָבִים וּשְׁחָרִים


לְעָבְדוֹ וּלְאָהֳבוֹ / בְּלֵב וּלְדָבְקָה בוֹ
וְלִתְמֹךְ בִּנְתִיבוֹ / פְּעָמִים וַאֲשׁוּרִים


לְקַדֵּשׁ תַּעֲצוּמוֹ / לְיִרְאָה מִזַּעְמוֹ
לְהִשָּׁבַע בִּשְׁמוֹ / בְּלִי שָׁוְא וּשְׁקָרִים


לְצַדֵּק דִּינֵהוּ / וְלִרְדֹּף צִדְקֵהוּ
וְלִשְׁמֹר דָּתֵהוּ / וְלַעֲשׂוֹת מַאֲמָרִים


דְּבָרָיו שִׂים מַרְפֵּא / עֲלֵי לֵב גַּם עַל פֶּה
וְכָתְבֵם עַל סִפֵּי / מְזוּזוֹת וּשְׁעָרִים


וְשִׁנַּנְתָּם תָּמִיד / לְבִנְךָ וּלְתַלְמִיד
וְהַבְּרָכוֹת תַּצְמִיד / לְמֵאָה נִגְמָרִים


בְּכוֹר בָּנִים תִּפְדֶּה / וְטוֹטָפוֹת תַּעְדֶּה
וּבִכְנַעֲנִי תִרְדֶּה / וְתִמּוֹל בִּבְשָׂרִים


פְּדֵה פֶּטֶר הַחֲמוֹר / וְהַשַּׁבָּת תִּשְׁמֹר
וְהַהַלֵּל תִּגְמֹר / בְּיָמִים נִסְפָּרִים


וְעַל כַּנְפֵי בִגְדָּךְ / גְּדִילִים תַּעֲשֶׂה לָּךְ
וְהַלְוֵה דַל וָדָךְ / וּפַיֵּס בִּדְבָרִים


קְבַע בִּרְכַּת מָזוֹן / בְּאַט וּבְחִפָּזוֹן
וְלֹא תִמְצָא רָזוֹן / בְּעִנּוּי כִּפּוּרִים


עֲבוֹט עָנִי הָשֵׁב / וְאִתָּךְ אַל יֵשֵׁב
וְהַגָּזֵל תָּשֵׁב / וְעֹשֶׁק מִסְחָרִים


הֱיֵה לַשָּׂב עָנָו / לְשִׂכְלוֹ וּלְשָׁנָיו
וְתָקוּם מִפָּנָיו / וּפָנָיו נֶהְדָּרִים


וְתִלְמֹד וּתְלַמֵּד / וְהוֹרֶיךָ כַּבֵּד
וְתָשִׁיב כָּל אוֹבֵד / וְתַקְדִּישׁ מֻבְכָּרִים


וְהַדַּלִּים רַחֵם / וְהַחוֹלִים שִׂיחֵם
וְהָאֲבֵלִים נַחֵם / וְתִקְבֹּר נִגְזָרִים


וְלִפְתֹּחַ לָתֵת / לְאֶבְיוֹן יֵחָתֵת
וְלַשְׁמִיד וּלְמוֹתֵת / עֲמָלֵק רֹאשׁ צָרִים


לְבָעֵר מַחְמֶצֶת / לְכָלָה נֶחְרֶצֶת
וְלִשְׂרֹף מִפְלֶצֶת / אֱלִילִים וַאֲשֵׁרִים


לְעַנֵּג יוֹם מְנוּחָה / בְּהַשְׁקֵט וּבְבִטְחָה
וְלָחֹג וּלְשִׂמְחָה / וְלֶאֱהֹב הַַגֵּרִים


וְהַצְּדָקָה לַעֲשׂוֹת / כְּפִי יַד וּכְמִסּוֹת
וּמַשְׂאוֹת מַעְמָסוֹת / לְהָקִים וּלְהָרִים


וְתַלְמוּד שַׁעֲשׁוּעִים / לְהַדֵּר וּלְהַנְעִים
וְתוֹכַחַת רֵעִים / וְאַהֲבַת הַחֲבֵרִים


וְתֻמָּה וַעֲנָוָה / וְיֵין קִדּוּשׁ חֶדְוָה
וְיִרְאַת מִקְדָּשׁ וַ-/חֲכָמִים עִם הוֹרִים


וְלָמֹד נֶאֱמָנָה / לְבָנִים בִּרְנָנָה
לְיָתוֹם וְאַלְמָנָה / וְלֵוִי עִם גֵּרִים


שְׁמֹר מַעְשֵׂר עָנִי / וְגַם מַעֲשֵׂר שֵׁנִי
וְרִאשׁוֹן וּשְׁמִינִי / תְּקַדֵּשׁ בַּהֲדָרִים


וּמַעֲשֵׂר מִמַּעֲשֵׂר / וְגַם וִדּוּי מַעֲשֵׂר
וּמִבְּהֵמָה תַעְשֵׂר / וְרֹאשׁ גֵּז הָעֲדָרִים


וְקָדְשֵׁי מַתָּנִי / וּמַעְשֵׂר הַשֵּׁנִי
תְּאָכְלֵם בִּמְעוֹנִי / וְהַחַלָּה תָרִים


וְחַזֵּק מָךְ נָמוֹט / וְלָעַד לֹא תִמּוֹט
וּבַשְּׁבִיעִית תִּשְׁמֹט / סְפִיחִים וּנְזִירִים


וְתִשְׁמֹט מַשָּׂאוֹת / וְשִׁכְחָה עִם פֵּאוֹת
בְּאִילָן וּתְבוּאוֹת / וְעוֹלְלוֹת מִבְּצִירִים


וְלֶקֶט הַקָּצִיר / וּפֶרֶט הַבָּצִיר
עֲזֹב לִבְלִי תָּצִיר / לְדַלִּים נֵאָרִים


וְאֵלֵימוֹ הַבֵּט / בְּהַעֲנֵק וּבְהַעֲבֵט
וְתֵן פֶּן תִּלָּבֵט / נְדָבוֹת וּנְדָרִים


שְׂמַח וֶאֱמֹר הֶאָח / בְּהַחֲיוֹתְךָ הָאָח
וְהַנּוֹתָר בָּאָח / יְהֻשְׁלַךְ עַל אוּרִים


וּפִגּוּל כִּי יַבְאֵשׁ / שְׂרֹף אוֹתוֹ בָאֵשׁ
וּפֶסַח בִּצְלִי אֵשׁ / וּמַצּוֹת וּמְרוֹרִים


וְרִאשׁוֹן וּשְׁבִיעִי / תְּקַדֵּשׁ חַג יִשְׁעִי
וּמִקְרָא שָׁבוּעִי / בְּבִכּוּרֵי קְצִירִים


וְיוֹם זִכְרוֹן תְּרוּעָה / וְיוֹם כִּפּוּר תּוֹעָה
וְסֻכָּה וְאַרְבָּעָה / צְמָחִים נִבְחָרִים


עֲרָבִים בִּסְמָדַר / וְעֵץ עָבוֹת נֶהְדָּר
וּבִפְרִי עֵץ הָדָר / וְכַפּוֹת הַתְּמָרִים


וְכֹהֵן הוּקַם עָל / בְּאַלְמָנָה יִגְעַל
וּבִבְתוּלָה יִבְעַל / וְיָדֵהוּ יָרִים


וְיֵדַע הָעִתִּים / לְטַהֵר סוּת וּבָתִים
וּפָתוֹת הַפִּתִּים / וְהַגֵּשׁ מֻקְטָרִים


וְנִשְׁלַח שָׁלוֹחַ / לְקַטֵּר לִמְלֹחַ
לְכַפֵּר לִסְלֹחַ / פְּשָׁעִים נַעְתָּרִים


וְלִיצֹק וּלְבַלְבֵּל / וְלִשְׁחֹט פַּר וְיוֹבֵל
וְלִמְלֹק וּלְקַבֵּל / וְלִקְמֹץ אַזְכָּרִים


וְכֵן יִלְמַד עִם זֶה / לְהָנִיף וּלְהַזֵּה
וְהַשּׁוֹק וְהֶחָזֶה / לְחֻקּוֹ נֶעְצָרִים


וְיִלְבַּשׁ לִמְלֶאכֶת / שְׂרָד וּבְעֵת לֶכֶת
לְבֵית הַפָּרֹכֶת / בְּגָדִים מָשְׁזָרִים


וְתַבְנִית הַמִּשְׁכָּן / וְלֶחֶם הַנִּתְכָּן
וְשֶׁמֶן הַמְתֻכָּן / לְמִשְׁחָה וְלִמְאוֹרִים


חֲנֻכָּה וּמְלֶאכֶת / קְטֹרֶת נִסֶּכֶת
וְשֵׁשׁ הַמַּעֲרֶכֶת / שְׁתַּיִם כִּכָּרִים


שְׁלָמִים עִם מָנוֹת / וְעוֹלוֹת קָרְבָּנוֹת
וְשָׁלֹשׁ מַתָּנוֹת / בְּמוֹעֲדִים נִזְכָּרִים


וְהָעֹמֶר נַהֵל / וְנֵר שַׁבָּת יָהֵל
וּפָרָשַׁת הַקְהֵל / וְשׁוֹפְטִים עִם שׁוֹטְרִים


לְמַחְקֹרֶת רִיבוֹת / נְפָשׁוֹת וּמַעֲרָבוֹת
וְדִין אַרְבַּע אָבוֹת / נְזִיקִים נִשְׁמָרִים


וְקֶצֶב וּתְכוּנָה / לְחָדְשֵׁי הַשָּׁנָה
וּמַתְּנוֹת הַכְּהֻנָּה / לְאַרְבַּע עִם עֶשְׂרִים


וְהַתְּקוּפוֹת מַלֹּאת / וְנֵר חֲנֻכָּה הַעֲלוֹת
וְלֵרָאוֹת לַעֲלוֹת / וּבִשְׁנֵי מַעַשְׂרִים


לְהַנְעִים חֳמָשִׁים / וְגַם לִהְיוֹת קְדוֹשִׁים
וְלִסְבֹּל נִפְרָשִׁים / בְּעִתִּים נִגְזָרִים


וְשֶׁבֶת בִּבְהֵמָה / וְעֶבֶד עִם אָמָה
וּבִכּוּרֵי אֲדָמָה / וּמִקְרָא בִכּוּרִים


וְזֵרוּז מָתְנַיִם / וְצִדּוּק מֹאזְנַיִם
וּמַתַּת פִּי שְׁנַיִם / לְבָנִים הַבְּכוֹרִים


וְחֹק אֵיפוֹתַיִם / וְגַם מִדּוֹתַיִם
וּמוֹצָא שְׂפָתַיִם / וּפִדְיוֹן נִמְכָּרִים


וְחֹפֶשׁ הָאָמָה / בְּסִמָּן נִכְתָּמָה
וְדִין עָרֵי חוֹמָה / וּבָתֵי הַחֲצֵרִים


וְאָדָם לֹא יָדוֹן / בְּנִמְכָּר עַל זָדוֹן
בְּיוֹבֵל וּמוֹת אָדוֹן / יְשֻׁלַּח לִדְרוֹרִים


וְצֵאת עִבְרִית חָפְשִׁית / בְּיוֹבֵל וְצֵאת שִׁשִּׁית
וְעוֹרוֹת וַחֲמִשִּׁית / וְהַבְדֵּל שֵׁשׁ עָרִים


וְדִין שִׁפְחָה חֲרוּפָה / וְסוֹד עֶגְלָה עֲרוּפָה
וּפֶסַח לִתְרוּפָה / לְלֹא הֵמָּה טְהוֹרִים


וְטָהֳרַת הַדָּווֹת / בְּמֵימֵי הַמִּקְווֹת
וּפַר בָּא עַל מִצְווֹת / וּפַר יוֹם כִּפּוּרִים


וְטָהֳרַת הַטֻּמְאָה / בְּקָרְבָּן הַנִּרְאָה
וְקָרְבַּן חַטָּאָה / וּמוּסָפִין עֶשְׂרִים


וְיוֹרֵד עִם עוֹלֶה / וּוַדַּאי עִם נִתְלֶה
וְחֵרֶם הַמֻּפְלֵא / וְעֵרֶךְ הַנּוֹדְדִים


וְיָד וְיָתֵד לַחְפֹּר / וְהָעֹמֶר לִסְפֹּר
וְאֵם קַן הַצִּפּוֹר / לְשַׁלַּח בַּיְעָרִים


וְכָל טֻמְאָה הַפְלוֹת / בְּשֶׁרֶץ וּנְבֵלוֹת
וְאָדָם עִם מִכְלוֹת / וּמַשְׁקִים נִגָּרִים


וְהַסֵּט וְשׁוֹכֶבֶת / וּמִקְרֵה מַחֲשֶׁבֶת
וְיִבּוּם נֶעֱזֶבֶת / וְאִגֶּרֶת פּוּרִים


וְחָלוֹץ וָרֶקֶת / לְאִשָּׁה נִתֶּקֶת
וְקֹץ כַּף מַחֲזֶקֶת / מְבוּשֵׁי הַגְּבָרִים


וְדִין אֵשֶׁת שִׁבְיָה / וְחֹק פִּרְיָה רִבְיָה
וְתִלְבֹּשֶׁת עֶרְיָה / וְנִסּוּךְ מֵי קָרִים


וְעָרְלָה וְהִלּוּלִים / וּמִשְׁנֶה לַמּוֹשְׁלִים
בְּיוֹמָם תֵּן הַשְׁלִים / שְׂכַר הַנִּשְׂכָּרִים


בְּרָכוֹת וּקְלָלוֹת / וּמֶכֶס וּנְחָלוֹת
וְסִיד אֲבָנִים גְּדוֹלוֹת / וְיוֹבֵל לִדְרוֹרִים


חֲצוֹצְרוֹת הָעֵדָה / וּמוּרָם מִתּוֹדָה
וְטִבּוּל יוֹלֵדָה / וּמִדַּם הַמְּקוֹרִים


וּפָרָה לִשְׂרֵפָה / וְחָזֶה לִתְנוּפָה
וּמַעְשֵׂר הָאֵיפָה / וְהַתְּרוּמָה הָרִים


וְעִיר יַד שׁוֹלַחַת / לְמַלֵּט מִשַּׁחַת
וְעִיר הַנִּדַּחַת / לְהַחְרִיב וּלְהַחְרִים


וְעִיר כִּי תִסָּגֵר / אֲבָנֶיהָ תַּגֵּר
נְבֵלָה תֵּן לַגֵּר / וּמָכוֹר לַנָּכְרִים


דְּמֵי כֹפֶר תִּשְׁקֹל / וְהַמֵּסִית תִּסְקֹל
בְּיַעַן הֵרִים קוֹל / לְעָבְדָה לַאֲחֵרִים


וְחוֹלֵם וְעֵד זוֹמֵם / כְּאֶחָד הַחֲרִימֵם
לְבִלְתִּי יִתְרוֹמֵם / לְנַבֵּא בִשְׁקָרִים


וּבִפְרָעוֹת תִּפְרַע / לְמוֹצִיאֵי שֵׁם רָע
וְאִישׁ זָב וּמְצֹרָע / בְּהַזּוֹת נִטְהָרִים


וּבָזֶה יֵרָפֵא / טְמֵא מֵת אוֹ נִסְפֶּה
וּמַדִּיחַ תִּסְפֶּה / וְיִירְאוּ נִשְׁאָרִים


וְחוֹבֵל בַּחֲמִשָּׁה / תְּכַסֵּהוּ בוּשָׁה
וְדָם עַל יַבָּשָׁה / תְּכַסֶּה בַּעֲפָרִים


וְהַשׁוֹטֶה תַּשְׁקֶה / לְמַעַן תִּנָּקֶה
וְעָשִׂיתָ מַּעֲקֶה / לְהָסִיר מַכְמוֹרִים


וְחָתָן בִּשְׁנָתוֹ / יְהִי נָקִי לְבֵיתוֹ
וְיוֹחֵר מִצֵּאתוֹ / וְלֹא יַעֲבֹר דְּבָרִים


וְיָנִיף יָד רָמָה / מְשׁוּחַ מִלְחָמָה
לְבַל תִּפֹּל אֵימָה / בְּלֵב הַנֶּחְגָּרִים


וְאֵלֶּה מִצְווֹתַי / וְאֵלֶּה חֻקּוֹתַי
וְאֵלֶּה תּוֹרוֹתַי / תְּמִימִים וִישָׁרִים


תְּחַיֶּינָה מָהִיר / וְתִסְפֶּינָה יָהִיר
וְהַמַּזְהִיר יַזְהִיר / כְּזֹהַר הַמְּאוֹרִים


וְלַנִּזְהָר יִקְרַב / בְּשָׁמְרָם עֵקֶב רָב
וְכָאוֹר הַנֶּעְרָב / יְשָׁרִים מַכְתִּירִים.
בצל שדי:
בְּצֵל שַׁדַּי אֶחְסֶה / וְצִדְקוֹ לֹא אֶכְסֶה
בְּמִצְווֹת לֹא תַעֲשֶׂה / וְאַגִּיד מֵישָׁרִים


כְּתוּבִים בֶּאֱמוּנָה / בְּעֵדוּת נֶאֱמָנָה
וְכִימֵי הַשָּׁנָה / בְּמִסְפָּר נֶחְקָרִים


יְקָרִים מִפְּנִינִים / עֲתִידִים וּצְפוּנִים
לְבַת הָאֵיתָנִים / כְּעֶדְיֵי קִשּׁוּרִים


צְאִי נָא לִקְרָאתִי / אֲחוֹתִי רַעְיָתִי
וְשִׁמְעִי תוֹרָתִי / וְלִקְחִי מוּסָרִים


חֲשַׁקְתִּיךְ וָאֹהַב / פְּדִיתִיךְ מֵרַהַב
בְּמוֹ תוֹרֵי זָהָב / צְרוּפִים וּטְהוֹרִים


בְּצֵאתִי נִצָּבָה / בְּאֶלֶף וּרְבָבָה
וְקוֹל דּוֹדִי זֶה בָּא / מְדַלֵּג עַל הָרִים


וְאָנֹכִי יְיָ / קְרָאתִיךָ מִסִּינַי
וְלֹא יִהְיֶה עַל פָּנַי / לְךָ אֱלֹהִים אֲחֵרִים


וְלֹא תַעֲשֶׂה פֶסֶל / בְּרֶשַׁע וּבְכֶסֶל
וְלֹא תָשִׂים כֵּסֶל / לְהַקְנִיאוֹ בְּזָרִים


וְגוּר מִלֶּהָבָה / לְהָבִיא תוֹעֵבָה
וְלִבְנוֹת מַצֵּבָה / ולָטַעַת אֲשֵׁרִים


וְסוּר מִשֵּׁמַע שָׁוְא / וּמֵהַאֲמֵן בַּשָּׁו
וְלֹא תִשָּׂא לַשָּׁוְא / שְׁמוֹתַי הַיְקָרִים


וּמִצְוַת לֹא תִנְאָף / שְׁמֹר פֶּן יֶחֱרֶה אָף
וְלִגְנֹב לֹא תִשְׁאַף / וְלֹא תַחְמֹד חֲבֵרִים


וְנֶפֶשׁ לֹא תְנַקֵּשׁ / אֲשֶׁר דָּמָהּ אֲבַקֵּשׁ
וְלֹא תִתֵּן מוֹקֵשׁ / לְהַכְשִׁיל הָעִוְרִים


וְשֶׁקֶר לֹא תַעֲנֶה / וְיָתוֹם לֹא תְעַנֶּה
וְאַרְצָךְ לֹא תִזְנֶה / כְּאַרְצוֹת הַזָּרִים


וְהַגֵּר לֹא תוֹנֶה / וְגָזִית לֹא תִבְנֶה
וְעַל רִיב לֹא תַעֲנֶה / לְחַרְחֵר מִתְגָּרִים


אֱלֹהִים לֹא תְקַלֵּל / וְהַשֵּׁם לֹא תְחַלֵּל
וְכַרְמָךְ לֹא תְעוֹלֵל / וּפֶרֶט הַבְּצִירִים


וְלֹא תְקַלֵּל חֵרֵשׁ / חֲמָסוֹ יִדָּרֵשׁ
וְלֹא יַצְמִיד חוֹרֵשׁ / שְׁוָרִים וַחֲמוֹרִים


וְלֹא תְאַחֵר בְּבִצְעָךְ / מְלֵאָתְךָ וְדִמְעָךְ
וְלֹא תַעֲשֹׁק רֵעָךְ / וְלֹא תְאַחֵר נְדָרִים


וְלֹא תַעֲשֹׁק שְׂכִירְךָ / וְלֹא תְלַקֵּט קְצִירְךָ
וְלֹא תַחְסֹם שׁוֹרְךָ / בְּדִישׁוֹ הָעֳמָרִים


וְלֹא תְפָאֵר זֵיתְךָ / וְלֹא תְכַלֶּה פְּאָתְךָ
וְלֹא תוֹנֶה עֲמִיתְךָ / בְּמִקָּח וּדְבָרִים


וְלֹא תִשָּׂא חֶטְאוֹ / אֲשֶׁר לִבּוֹ מְלָאוֹ
וְלֹא תַחְשֹׁב לְשָׂנְאוֹ / כְּמַשְׂטֵמַת עָרִים


וְלֹא תִקֹּם עַמְּךָ / לְבַל אֶקֹּם מִמְּךָ
וְלֹא תָלִין עִמְּךָ / פְּעֻלַּת נִשְׂכָּרִים


וְלֹא תִטֹּר אֵיבוֹת / וְלֹא תִשְׁאַל אוֹבוֹת
וְלֹא יוּמְתוּ אָבוֹת / וּבָנִים עַל הוֹרִים


וְלֹא תִשְׁמַע דִּבְרֵי / נְבִיא שֶׁקֶר מוֹרֶה
וְלֹא תִהְיֶה אַחֲרֵי / מְסִיתִים נִבְעָרִים


וְעֶבֶד לֹא תַסְגִּיר / וּפָנִים לֹא תַכִּיר
וְעַל פֶּה לֹא תַזְכִּיר / שֵׁם אֱלֹהִים אֲחֵרִים


וְכַסְפָּם לֹא תַחְמֹד / וְעַל דָּם לֹא תַעֲמֹד
וְהֵחָדֵל לִלְמֹד / שְׁבוּעַת הַשְּׁקָרִים


נְצֹר חֻקַּי עַל דַּל / וְלֹא תִשָּׂא פְנֵי דָל
וּמִנֶּשֶׁךְ תֶּחְדַּל / לְרַבּוֹת בִּמְחִירִים


וּמִצְוַת לֹא תַטֶּה / שְׁמֹר פֶּן בָּהּ תִשְׂטֶה
וְדִין יָתוֹם מֻטֶּה / וְאַלְמָנָה וְגֵרִים


וְלֹא תִקַּח שֹׁחַד / וְלֹא יָעִיד אֶחָד
וְלֹא תֹאכַל יַחַד / נְפָשׁוֹת וּבְשָׂרִים


וְלֹא תַחְמֹד גְּזֵלָה / אֲשֶׁר תִּקַּח אֲפֵלָה
וְלֹא תֹאכַל נְבֵלָה / וְזִבְחֵי הַשְּׂעִירִים


וְלֹא תֹאכַל טְרֵפָה / וְתוֹעֵבָה הֲדוּפָה
וְלֹא תַקְטִין אֵיפָה / לְהַפְקִיעַ שְׁעָרִים


וְלֹא תַעֲשֶׂה רָעוֹת / בְּמִדַּת קַרְקָעוֹת
וּמִשְׁקַל הַמָּעוֹת / וְגַם לֹא בַמְּשׂוּרִים


וְלֹא תִתֵּן אָכְלְךָ / בְּמַרְבִּית פֶּן אֲכֶלְךָ
וְלֹא תָרוּץ רַגְלְךָ / מְלָשְׁנִי בַסְּתָרִים


וְלֹא תָשִׁית יֵָד עִם / רְשָׁעִים וּמְרֵעִים
וְלֹא תִגֹּשׁ רֵעִים / וְאַחִים כַּנָּכְרִים


עֲזֹב עֹמֶר שְׁכַחְתּוֹ / וְלֹא תָשׁוּב לְקַחְתּוֹ
לְאַלְמָנָה לְתִתּוֹ / וְלִיתוֹמִים וְגֵרִים


שְׁנַת שֶׁבַע תִּצֹּר / וּבַיּוֹבֵל תַּעְצֹר
סְפִיחִים לֹא תִקְצֹר / וְלֹא תִבְצֹר נְזִירִים


וְלֹא תִזְרַע תַּלְמָךְ / לְהוֹצִיא בוֹ לַחְמָךְ
וְלֹא תִזְמֹר כַּרְמָךְ / וְלֹא יַעֲלֶה סִירִים


וְלֹא תֹאכַל קָלִי / וְגֶרֶשׁ כַּרְמִלִּי
בְּטֶרֶם תָּבִיא לִי / לְרֵאשִׁית הַקְּצִירִים


וְלֹא תֹאכַל עֲרֵלִים / בְטֶרֶם הִלּוּלִים
וְלֹא תֶהְדַּר גְּדוֹלִים / וְדַלִּים נֶחְפָּרִים


וְלֹא תִהְיֶה נוֹשֶׁה / לְאִישׁ עָנִי נִקְשֶׁה
וְלֹא תִתֵּן אִשֶּׁה / בְּעִוְרִים וּשְׁבוּרִים


וְלֹא יַעֲלֶה מְשִׁיחִי / בְּמַעֲלוֹת עַל מִזְבְּחִי
וְלֹא תִזְבַּח פִּסְחִי / בְּאַחַד הַשְּׁעָרִים


וְהַכֵּלִים תְּמַשֵּׁשׁ / וְהֶחָמֵץ תְּרוֹשֵׁשׁ
וְתִשְׂרְפֶנּוּ בַשֵּׁשׁ / עֲדֵי אֶחָד וְעֶשְׂרִים


וְלֹא תוֹצִיא לַחוּץ / בְּשַׂר פֶּסַח נָחוּץ
וְזָר וְעָרֵל מִחוּץ / וְתוֹשָׁב וּשְׂכִירִים


וְזִבְחִי לֹא תְשַׁמֵּץ / בְּזָבְחוֹ עַל חָמֵץ
וְלִבָּךְ לֹא תְאַמֵּץ / לְתִתֵּן מַחְסוֹרִים


וְנָשִׂיא לֹא תָאֹר / וְלֹא יֵרָא הַשְּׂאוֹר
וְלֹא יָלִין עַד אוֹר / בְּשַׂר לֵיל שִׁמּוּרִים


וְחֶלְבֵי זִבְחֵיכֶם / וְחֶלְבֵי חַגֵּיכֶם
וְתוֹדוֹת שַׁלְמֵיכֶם / לְהוֹתִיר נֶאֱסָרִים


וְכִי יִגַּע בָּשָׂר / בְּכָל טָמֵא נֶאֱסָר
וְלֹא תֹאכַל מַעְשַׂר / דְּגָנְךָ בַשְּׁעָרִים


וְיֵינְךָ וְיִצְהָרְךָ / בְּכוֹרוֹת בִּבְקָרְךָ
תְּרוּמַת יָדֶךָ / וּמִבְחַר הַנְּדָרִים


וְלֹא תֹאכַל עַל דָּם / תְּמִידִי הַנִּקְדָּם
וְהַחֵלֶב וָדָם / שְׁנֵי אֵלֶּה אֲסוּרִים


וְדָג וְחַיָּה שְׁנֵיהֶם / וְעוֹפוֹת לְמִינֵיהֶם
בְּלֹא סִמָּנֵיהֶם / אֲשֶׁר בָּם נִכָּרִים


וּמוּם בּוֹ לֹא יִקְרָב / לְהַקְרִיב שַׁי נֶעְרָב
בְּגִבֵּן אוֹ גָרָב / וּפִסְחִים אוֹ עִוְרִים


וּמִיַּד בֶּן נֵכָר / לְבַל תַּקְרִיב אֶשְׁכָּר
וְלֹא יַעֲבֹד אִכָּר / בְּכוֹרֵי הַשְּׁוָרִים


וְלֹא תַעֲלֶה לְרָצוֹן / בְּכָל מָקוֹם חִיצוֹן
וְלֹא תָגֹז בְּכוֹר צֹאן / בְּמַשְׁקֵה הָעֲדָרִים


וְלֹא תָמִיר בְּהֵמָה / מְקֻדֶּשֶׁת חֲתוּמָה
וְלֹא יֹאכְלוּ תְרוּמָה / טְמֵאִים עִם זָרִים


וְלֹא תָבִיא לְמָנָה / מְחִיר כֶּלֶב וְזוֹנָה
וְלֹא תִתֵּן לְבוֹנָה / בְּמִנְחַת הַשְּׂעוֹרִים


וְלֹא תִקְרַב לְמָשְׁחָה / בְּשֶׁמֶן הַמִּשְׁחָה
וְלֹא תָשִׂים קָרְחָה / וְשֶׂרֶט בִּבְשָׂרִים


קְטֹרֶת לֹא תִרְקַח / וְעֵינֶיךָ תִפְקַח
וְכֹפֶר לֹא תִקַּח / לְרוֹצְחֵי מִסְתָּרִים


שְׁמֹר פֶּן תִּנָּשֶׁה / דְּבַר גִּיד הַנָּשֶׁה
וּמִצְוַת לֹא יִקְשֶׁה / בְעֵינֶיךָ תָּרִים


וְחֹק אוֹתוֹ וּבְנוֹ / בְּלִבְּךָ הַצְפִּינוֹ
וּבִנְךָ לֹא תִתְּנוֹ / לְמֹלֶךְ אַכְזָרִים


וְכָל מְלָאכָה לַקְצוֹת / בְּשַׁבָּתוֹת לִרְצוֹת
וּמִקְרָא חַג מַצּוֹת / וְיוֹם הַבִּכּוּרִים


וּמִקְרָא זִכָּרוֹן / לְצֶדֶק וּלְכִשְׁרוֹן
וּמִקְרָאֵי הָרֹן / וְיוֹם כִּפּוּרִים


וְעֶצֶם לֹא תִשְׁבֹּר / בְּלֵיל צֵאתְךָ מִבּוֹר
וְתַעַר לֹא יַעֲבֹר / בְּרָאשֵׁי הַנְּזִירִים


וְלֹא יֵצֵא מִפִּיו / לְהִטַּמֵּא לְאָבִיו
וְלַאֲחוֹתוֹ וְאָחִיו / וְיֶתֶר הַשְּׁאֵרִים


וְלֹא יִשְׁתֶּה יַיִן / לְחַכְלִילוּת עָיִן
וְלֹא חֹמֶץ יָיִן / וְיֶתֶר הַדְּבָרִים


כְּתֹבֶת הַקַּעֲקַע / בְּגֵוְךָ לֹא תִרְקַע
וְהַמְקַלֵּל יוּקַע / וְיוּבַל לִקְבָרִים


וּמִקְרֶה הַנִּרְאֶה / בְּמַחֲנֶךָ הַפְאֵה
וְצוּרְךָ לֹא יִרְאֶה / בְּךָ עֶרְוַת דְּבָרִים


וְנֶשֶׁךְ לֹא תְתַכֵּן / לְהָשִׂים עַל מִסְכֵּן
וְחֹק לֹא תַעֲשׂוּ כֵן / לְאַדִּיר אַדִּירִים


וְעֵינְךָ לֹא תַעְלִים / בְּנִדָּחִים וְנוֹפְלִים
וְלֹא תַעֲשׂוּ אֱלִילִים / כְּהַבְלֵי הַנָּכְרִים


וְצֶמֶר לֹא תִלְבַּשׁ / בְּמוֹ פִשְׁתִּים נֶחְבָּשׁ
וְלֹא תַקְטִיר לִי דְבַשׁ / תְּמָרִים וּשְׂעוֹרִים


וְלֹא תַעֲלוּ לַחְמִי / וְלֹא תִסְּכוּ לִשְׁמִי
בְּמִזְבֵּחַ פְּנִימִי / אֲשֶׁר לִפְנֵי עֳפָרִים


בְּצֵל נֹף לֹא תֶחְסוּ / וְכָהֶם לֹא תַעֲשׂוּ
וְהָאֵל לֹא תְנַסּוּ / כְּמַסַּת הַמּוֹרִים


וְחֹק לֹא יֵרָאוּ / דְּבָרַָיו תִּירָאוּ
וְחַיִּים תִּמְצָאוּ / וְשָׁלוֹם כַּנְּהָרִים


וּבִדְבַר לֹא תְשַׁקְּצוּ / מְאֹד חִזְקוּ אִמְצוּ
וְהַגֵּר לֹא תִלְחֲצוּ / כִּי הֱיִיתֶם גֵּרִים


וּבִדְבַר לֹא תְכַחֲשׁוּ / מְאֹד חִקְרוּ דִּרְשׁוּ
וּבִדְבַר לֹא תְנַחֲשׁוּ / כְּנֶאֱלָחִים סָרִים


וּבִדְבַר לֹא תְבַשֵּׁל / חֲדַל מֵהִכָּשֵׁל
וְלֹא תֹאכַל בָּשֵׁל / וְנָא לֵיל שִׁמּוּרִים


וּבִדְבַר לֹא תְעוֹנֵן / אֲשׁוּרֶיךָ כּוֹנֵן
וְהָעֲבָדִים תְּחוֹנֵן / בְּצֵאתָם לִדְרוֹרִים


וְלֹא תִגְרַע חֻקָּם / לְמַלֹּאת אֶת סִפְקָם
וְלֹא תְשַׁלַּח רֵיקָם / מְרוּדִים וּנְעוּרִים


וְלֹא תַעֲבֹד בָּהֶם / עֲבוֹדַת עַבְדֵיהֶם
בְּיַעַן כִּי לִי הֵם / עֲבָדִים נִמְכָּרִים


וְלֹא תִקְפֹּץ כַּפָּךְ / וְלֹא תַקְשֶׁה עָרְפָּךְ
וְלֹא תִתֵּם כַּסְפָּךְ / בְּנֶשֶׁךְ כִּיהִירִים


וְלֹא יֵרַע לִבָּךְ / בְּתִתְּךָ לְתוֹשָׁבָךְ
וְלֹא יִמָּצֵא בָךְ / קְסָמִים וַחֲבָרִים


וְלֹא תַעֲבִיר בִּנְךָ / וְלֹא תַשְׁחִית זְקָנְךָ
וְלֹא תָחוֹס עֵינְךָ / לְכַלּוֹת הַצּוֹרְרִים


וְלֹא תִכְרֹת לָהֶם / בְּרִית וְלֵאלֹהֵיהֶם
וְלֹא תַחְצֹב כָּהֶם / בְּאֵרוֹת נִשְׁבָּרִים


וְלֹא תֵלֵךְ אִתָּם / בְּחֻקּוֹת מִשְׁמַרְתָּם
וְלֹא תְחַיֶּה אוֹתָם / וְלֹא תָחֹן צָרִים


בְּאַרְצְךָ לֹא יִשְׁכְּנוּ / וּבָם לֹא תִתְחַתְּנוּ
וּמַשְׂכִּית לֹא תִתְּנוּ / כְּהַבְלֵי שָׁוְא שׁוֹמְרִים


וְלֹא תַשְׁאִיר עוֹנֶה / בְּעִיר עָלַי תִזְנֶה
וְהִיא לֹא תִבָּנֶה / אֲבָל הַחֲרֵם תַּחֲרִים


וְחֵרֶם עַם נָבָק / בְּיָדְךָ לֹא יִדְבָּק
וְהָיָה תֵּל אָבָק / כְּמַהְפֵּכַת זָרִים


וְעַמּוֹנִי פַּזֵּר / וּמוֹאָבִי בַּזֵּר
וְלֹא יָבוֹא מַמְזֵר / בְּסוֹד עַם נִבְחָרִים


וְלֹא תִדְרֹשׁ שְׁלוֹמִים / לְאַכְזָרִים קָמִים
וְלֹא תָשִׂים דָּמִים / לְהַצִּיב מַכְמוֹרִים


וְלֹא תַהֲרֹג נְקִיִּים / וְצַדִּיקִים עֲנִיִּים
וְלֹא תַעֲזֹב לְוִיִּים / וְלֹא יִנְחֲלוּ עָרִים


וְלֹא תִדְרֹשׁ אֶל מֵת / אֲשֶׁר אֵין עִמּוֹ אֱמֶת
וְהַמְכַשֵּׁף הַצְמֵת / אֲשֶׁר עָרוֹם יַעֲרִים


וְלֹא תַשִּׂיג גְּבוּל / בְּמִצְוַת שׁוֹכֵן זְבוּל
וְלֹא תַשְׁחִית עֵץ יְבוּל / בְּעֵת תִּבְנֶה מְצוֹרִים


וְלֹא תְחַלֵּל בִּתְךָ / לְהַזְנוֹת מִדַּעְתְּךָ
וְלֹא תָשִׁיב אִשְׁתְּךָ / בְּלֶכְתָּהּ לַאֲחֵרִים


וְלֹא תִשְׁכַּב אוֹתָהּ / בְּנִדַּת טֻמְאָתָהּ
וְאִשָּׁה אֶל אֲחוֹתָהּ / לְגַלּוֹת הַמְּקוֹרִים


וְלֹא תִהְיֶה לְאִישׁ זָר / בְּעוּלַת אָח נִגְזָר
וְלֹא יֹאכַל מוּזָר / קָדָשִׁים מֻזָּרִים


וְלֹא תִהְיֶה קְדֵשָׁה / בְּסוֹד עֵדָה קְדוֹשָׁה
וְלֹא תִלְבַּשׁ אִשָּׁה / לְבוּשֵׁי הַגְּבָרִים


וְלֹא יִלְבְּשׁוּ אִישִׁים / לְבוּשֵׁי הַנָּשִׁים
וְלֹא יִהְיוּ קְדֵשִׁים / בְּבָנִים נִכְשָׁרִים


וְלֹא תִרְדֶּה בָחֳרִי / בְּאָחִיךָ עִבְרִי
וְלֹא תַמְלִיךְ נָכְרִי / אֲבָל כִּי בֶּן חוֹרִים


וְלֹא יַרְבֶּה נָשִׁים / וְסוּסִים וּפָרָשִׁים
וְלֹא יָשִׁיב חָפְשִׁים / לְאֶרֶץ הַמִּצְרִים


וְלֹא יָסוּר לִבּוֹ / בְּסוּסֵי מֶרְכָּבוֹ
וְכַסְפּוֹ וּזְהָבוֹ / וְחֶמְדַּת אוֹצָרִים


וְלֹא תִמְכֹּר עִבְרִי / כְּמִמְכֶּרֶת נָכְרִי
וְלֹא תְתַעֵב מִצְרִי / בְּבוֹאוֹ לִמְגוּרִים


וְלֹא תְתַעֵב אֲדוֹמִי / בְּבוֹאוֹ לַהֲדוֹמִי
וְלֹא יָבוֹא בְעַמִּי / פְּצוּעִים וּשְׁבוּרִים


וְלֹא תֵצֵא עִבְרִית / אֲשֶׁר תֻּקַּח בִּבְרִית
כְּצֵאת אָמָה נָכְרִית / בְּרָאשֵׁי אֵבָרִים
וְלֹא יִבְגֹּד גְּבִירָה / וְהֶפְדָּהּ בִּמְחִירָהּ
וְלֹא יִמְשֹׁל לְמָכְרָהּ / כְּיֶתֶר מִמְכָּרִים


וְלֹא יִגְרַע אוֹתָהּ / שְׁאֵרָהּ וּכְסוּתָהּ
וּמִשְׁכַּב עוֹנָתָהּ / בְּקַחְתּוֹ בַּת זָרִים


וְאַרְבַּע נָשִׁים הֵן / אֲסוּרוֹת לַכֹּהֵן
וְהָאַחַת מֵהֶן / כְּשֵׁרָה לַאֲחֵרִים


וְלֹא יְגַדֵּל פֶּרַע / וְלֹא יִפְרֹם קֶרַע
וְלֹא יְחַלֵּל זֶרַע / וּמִקְדַּשׁ מִבְצָרִים


וְלֹא יְטַמֵּא עַצְמוֹ / לְאָבִיו וּלְאִמּוֹ
אֲבָל עַל מֵת עַמּוֹ / אֲשֶׁר אֵין לוֹ קוֹבְרִים


וּבִדְבַר לֹא יֵצֵא / לְפָנַי יֵרָצֶה
וְיָגִיל עֵת יֵצֵא / כְּחָתָן מֵחֲדָרִים


וּבִדְבַר לֹא תִכְבֶּה / גְּדֻלָּתוֹ תִרְבֶּה
וְנֵרוֹ לֹא יִכְבֶּה / וְיִזְרַח כִּמְאוֹרִים


וְלֹא תֹאכַל פִּתּוֹ / בְּקַחַת זָר בִּתּוֹ
אֲבָל תֹאכַל אִתּוֹ / בְּשׁוּבָהּ כִּנְעוּרִים


וְגַם לֹא יֹאכַל בּוֹ / שְׂכִירוֹ וְתוֹשָׁבוֹ
וְעַל מֵת לֹא יָבוֹא / בְּאָהֳלֵי תַמְרוּרִים


וְלֹא יֹאכַל פְּנִימִית / בְּזָדוֹן וּבְתַרְמִית
וְלֹא יַבְדִּיל לְהַצְמִית / שְׁסוּעֵי הַתּוֹרִים


וְלֹא יֹאכַל מִנְחַת / כְּלִילוֹ פֶּן יֵחַת
וְלֹא יִזְבַּח מָשְׁחָת / בְּאֵילִים גַּם כָּרִים


וְזָר לֹא יִתְגַּלַּע / רְאוֹת קֹדֶשׁ כְּבַלַּע
וְטָמֵא פֶּן יְבֻלַּע / בְּשָׁאוֹן וּשְׁבָרִים


וְלֹא יְעַבֵּט אֹרַח / וְיִהְיֶה לָטֹרַח
וְלֹא יִהְיֶה כְּקֹרַח / וְרֵעָיו הַמַּמְרִים


וְלֵוִי הַזָּקֵן / עֲבוֹדָה לֹא יְתַקֵּן
וְלֹא תִקַּח אֵם קֵן / עֲלֵי פְנֵי הַצִּפֳּרִים
וְיָמֶיךָ אַמְשִׁיךְ / בְּמִצְוַת לֹא תַשִּׁיךְ
וְאוֹרְךָ לֹא יַחְשִׁיךְ / בְּאֶרֶץ לֹא סְדָרִים


וְלֹא תִמּוֹט רַבַּת / בְּמִצְוַת גְּבוּל שַׁבָּת
וְחֹק מִנְחַת מַחֲבַת / וּמַאֲפֵה תַנּוּרִים


וּבֵיתְךָ לֹא יִסַּח / בְּמִצְוַת לֹא יִזַּח
וּמִצְוַת פֶּן תִּשְׁכַּח / שְׁתַּיִם נֶאֱמָרִים


וּמִצְוַת לֹא תְבַעֲרוּ / וּמִצְוַת לֹא תְשַׁקְּרוּ
וּמִצְוַת לֹא תִמְכְּרוּ / שְׂדֵה מִגְרַשׁ עָרִים


וּמִצְוַת כִּלְאַיִם / וְרֶכֶב וְרֵחַיִם
וְאַבְנֵי מֹאזְנַיִם / בְּכִיסֵי מִסְחָרִים


וּמִצְוַת לֹא תַחְבֹּל / עֲלֵי כָתֵף תִּסְבֹּל
וְעָלְךָ לֹא יִבֹּל / וְיִפְרַח כַּתְּמָרִים


וְחֹק לֹא תוֹסִיפוּ / וְחֹק לֹא תַחְנִיפוּ
וְחֹק לֹא תַקִּיפוּ / פְּאַת רֹאשׁ כִּכְמָרִים


וּמִצְוַת לֹא תָנִיף / לְעוֹלָם לֹא תַחְנִיף
וּמִצְוַת פֶּן יוֹסִיף / לְהַכּוֹת נוֹסָרִים


וּמִצְוַת לֹא תִגְרַע / לְעוֹלָם לֹא תִפְרַע
וְחֹק מוֹצִיא שֵׁם רָע / וְשָׂם עֲלִילוֹת דְּבָרִים


וְחֹק לֹא תָתוּרוּ / וְחֹק לֹא תָגוּרוּ
וְחֹק לֹא יָסוּרוּ / וְחֹק שְׁבוּעַת אֱסָרִים


וְחֹק לֹא אָכַלְתִּי / וְחֹק לֹא בִּעַרְתִּי
וְחֹק לֹא נָתַתִּי / לְמֵתִים נִגְזָרִים


וּבִתְעוּדַת הָעֲבוֹט / בְּמֵישָׁרִים תִּשְׁפֹּט
וּפָרָשַׁת הֶדְיוֹט / וּפָרָשַׁת שׁוֹטְרִים


וְכָל פָּרָשִׁיּוֹת / מְפִיקֵי תוּשִׁיּוֹת
אֲשֶׁר הֵם בַּצִּיּוֹת / מְקוֹם נְהָרִים יְאוֹרִים


וְאֶחָד וְשִׁבְעִים הֵם / חֲרוּצִים בְּמַעֲשֵׂיהֶם
אֵלֶּה פְּקוּדֵיהֶם / בְּמִכְתָּב נִזְכָּרִים


אֲשֶׁר יִתֵּן זַרְעוֹ / לְמֹלֶךְ בְּרֹב רִשְׁעוֹ
וְהַמְּגַדֵּף יִשְׁעוֹ / אֲשֶׁר יָדוֹ יָרִים


וּמֵסִית וּמְחַלֵּל / וּבֵן סוֹבֵא וְזוֹלֵל
וּמַכֶּה וּמְקַלֵּל / וּמַדִּיחַ עָרִים


וְהַדּוֹבֵר סָרָה / בְּשֵׁם עֲבוֹדָה זָרָה
וּבַעַל אוֹב לְזָרָא / וְיִדְעוֹנִי שְׁקָרִים


וְנֶפֶשׁ רוֹצַחַת / לְפַחַד וָפַחַת
וְעַם עִיר נִדַּחַת / בְּחֶרֶב נִדְקָרִים


וְנָבִיא מִדַּעַת / תְּכַסֶּה תוֹלַעַת
וְאִשָּׁה נִרְבַּעַת / לְבֶהֱמַת הַיְּעָרִים


וְהַבָּא עַל אֲרוּסָה / וְעַל כַּלָּה כְּנוּסָה
וְעַל בְּהֵמָה אֲבוּסָה / וְהַבָּא עַל זְכָרִים


וּבָא עַל אֵשֶׁת אִישׁ / מְאֹד יַחְפִּיר וְיַבְאִישׁ
וְדוֹדָתוֹ מַבְאִישׁ / שְׁנֵיהֶם נֵאָרִים


וּבָא עַל יוֹלַדְתּוֹ / וּבִתּוֹ וּבַת אִשְׁתּוֹ
וּבַת בְּנוֹ וּבַת בִּתּוֹ / לְפִי שְׁאוֹל נִפְזָרִים


וְהַבָּא עַל אֲחוֹתוֹ / וְהַבָּא עַל חֲמוֹתוֹ
וּבָא עַל אֲחוֹת אִשְׁתּוֹ / וּבָא עַל אֲחוֹת הוֹרִים


וְעַל אִשָּׁה וּבִתָּהּ / וּבַת בְּנָהּ וּבַת בִּתָּהּ
וְעַל נִדָּה בְּשִׁבְתָּהּ / לְמַלְאוֹת מִשְׁמָרִים


וְעַל אֵשֶׁת אָבִיו / וְעַל אֵשֶׁת אָחִיו
וְאֵם חֲמוֹתוֹ וְחָמִיו / וְכָל אֵלֶּה אֲרוּרִים


וּמִשְׁפַּט בְּנוֹת כֹּהֵן / וּמִשְׁפַּט זוֹמְמֵיהֶן
וּמִשְׁפַּט בּוֹעֲלֵיהֶן / לְהַשְׁמִיד וּלְהַחֲרִים


וְהַבָּא עַל אֲרַמִּית / בְּרָעָתוֹ לְהַצְמִית
וְהַגּוֹנֵב בְּתַרְמִית / קְשָׂווֹת נִבְחָרִים


וְהַגּוֹנֵב אָדָם / בְּשַׁחַת יֵרָדַם
וְאוֹכֵל חֵלֶב וְדָם / יְהִי כִּיקַר כָּרִים


וְאָרוּר כָּל נוֹכֵל / אֲשֶׁר פִּגּוּל יֹאכֵל
וְהוּא רַק יֵאָכֵל / בְּאֵשׁ הַכִּיּוֹרִים


וְשִׁבְרוֹן מָתְנַיִם / לְאוֹחֵז עֵינַיִם
וְנִקְיוֹן שִׁנַּיִם / לְאוֹכֵל נוֹתָרִים


וְעוֹבֵד מִפְלֶצֶת / לְכָלָה נֶחֱרֶצֶת
וְאוֹכֵל מַחֲמֶצֶת / בְּיָמִים נִשְׁמָרִים


וּפֶסַח לֹא יַעֲשֶׂה / בְּחֹשֶׁךְ שְׁמוֹ יְכֻסֶּה
וְאִישׁ אוֹכֵל וְעוֹשֶׂה / בְּיוֹם הַכִּפּוּרִים


וְאִישׁ סָךְ וּמְפַטֵם / בְּעֶבְרָתִי אֶשְׁפְּטֵם
וְאִישׁ אָזְנוֹ יַאְטֵם / לְמִשְׁפַּט הַמּוֹרִים


וְהַשּׁוֹחֵט מִחוּץ / וְהַמַּעֲלֶה בַּחוּץ
וְשֶׁאֵינוֹ רָחוּץ / בְּמֵימֵי כִיּוֹרִים


וְעוֹבֵר עַל דַּם בְּרִית / תְּהִי נַפְשׁוֹ לְהַכְרִית
וְהִיא תִקְוָה וְאַחְרִית / לְשַׁלַּח הָאֲסִירִים


וְהַטָּמֵא יוּדָשׁ / בְּבוֹאוֹ לַמִּקְדָּשׁ
וְהָאוֹכֵל נִקְדָּשׁ / בְּטֻמְאַת הַבְּשָׂרִים


וְהָאוֹכֵל טֶבֶל / יְבוֹאֵהוּ חֵבֶל
וְיִיגַע לַהֶבֶל / וְיֹאחֲזוּהוּ צִירִים


וְזָר אוֹכֵל תְּרוּמָה / תְּבוֹאֵהוּ מְהוּמָה
וְכֹהֵן כִּי יִטְמָא / בְּעָבְרוֹ מַאֲמָרִים


וּמִתֵּבֵל יוּסָר / טְבוּל יוֹם הַנִּמְסָר
לְשַׁמֵּשׁ וּמְחֻסַּר / בְּגָדִים נִסְפָּרִים


וְהַזָּר הָעוֹבֵד / בְּמוֹתוֹ אֶכָּבֵד
וּמֵאֶרֶץ יֹאבֵד / מְחֻסַּר כִּפּוּרִים


וְהַמָּוֶת רָתוּי / לְפָרוּעַ וְשָׁתוּי
וְטָמֵא הָאָתוּי / לְשַׁמֵּשׁ בַּחֲדָרִים


כָּלוּ מִצְווֹת עֲשֵׂה / וּמִצְווֹת לֹא תַעֲשֶׂה
בְּעֶזְרַת צוּר מַחְסֶה / וּמָגֵן לַיְשָׁרִים


וְאֵלֶּה הַתּוֹרוֹת / יְסוּדוֹת וּבְצוּרוֹת
וְלָהֵנָּה פֹארוֹת / כְּסַנְסִנֵּי תְמָרִים


יְמַהֵר אֵל עֶלְיוֹן / לְקַבֵּץ עַם אֶבְיוֹן
וְיִבְנֶה הַר צִיּוֹן / וְעֵמֶק הַפְּגָרִים


וְיָקִים אֶת סֻכּוֹ / וְיַגִּיהּ חָשְׁכּוֹ
וְיִתֵּן עֹז לְמַלְכּוֹ / וְקַרְנֵנוּ יָרִים


וְיִרְאוּ מְתֵי מִסְפָּר / בְּקוּם יְשֵׁנֵי עָפָר
וְכִתְקֹעַ שׁוֹפָר / וְכִנְשֹׂא נֵס הָרִים


וּמֵרֹאשׁ הוֹמִיּוֹת / תְּרַנֵּנָּה פֵיוֹת
וּמִמְּעוֹנוֹת אֲרָיוֹת / וּמֵהַרְרֵי נְמֵרִים


וְאָז כָּל עָם שׁוֹגֵג / בְּרָעָה יִתְמוֹגֵג
לְקוֹל הָמוֹן חוֹגֵג / בְּשִׂמְחָה וּבְשִׁירִים


וְעַל הַר הַגָּלִיל / נְהַלֵּךְ בֶּחָלִיל
וְאָז תַּחְפֹּץ כָּלִיל / וְאָז יַעֲלוּ פָרִים.


שוכן עד גאלנו:
שׁוֹכֵן עַד גְּאָלָנוּ / לְחֶלְקוֹ הִבְדִּילָנוּ
מִנֹּף הִצִּילָנוּ / וְיוֹם זֶה הִנְחִילָנוּ / תּוֹרָה צִוָּה לָנוּ


יוֹם זֶה גִּלָּה נְוַת בַּיִת / לְזֶרַע רַעֲנָן כְּזַיִת
וְהוֹצִיא שׁוֹשַׁן מִשַּׁיִת / וּבְסִין הִגְבִּילָנוּ


יוֹם זֶה נִגְלָה כְּחָתָן / בְּרִדְתּוֹ לְגִנַּת בִּיתָן
וְאֵשׁ דָּת לְעַמּוֹ נָתָן / עַל כֹּל הִגְדִּילָנוּ


יוֹם זֶה הוֹצִיא קְדוּמָה / בְּאוֹצָר פְּנִימִי חֲתוּמָה
וּמֵאֲנוּ מִשְׁמָע / וְדוּמָה / וְקָרְאוּ שִׁבְטֵי אֲיֻמָּה / אֶל מִי מִכֻּלָּנוּ


יוֹם זֶה תַּאֲזִין וְתַקְשִׁיב / שֶׁוַע לְבָבוֹת מֵשִׁיב
וְעַמְּךָ כְּמֵאָז תָּשִׁיב / וְעָרִים חֲרֵבוֹת תּוֹשִׁיב / תִּשְׁפֹּת שָׁלוֹם לָנוּ.


שמשי עלה:
שִׁמְשִׁי עֲלֵה נָא זוֹרֵחַ / וְהָאֵר חָשְׁכִּי כְּיָרֵחַ
לָמָּה תִהְיֶה כְּאוֹרֵחַ / וְתִדְמֶה לִצְבִי בוֹרֵחַ
מָתַי הַנֵּץ פּוֹרֵחַ / וּסְמָדַר יִתְּנוּ רֵיחַ
הֲלָעַד אַתָּה זוֹנֵחַ / שְׂרִידֵי צָפְנַת פַּעְנֵחַ
הָיִיתִי כְּצֹאן מַטְבֵּחַ / זֶה מוֹשֵׁךְ וְזֶה זוֹבֵחַ
קָם עָלַי אֲרִי מְרַצֵּחַ / וּפֶרֶא עֲצָמַי פִּצֵּחַ
טְרָפַנִי חֲזִיר מְנַפֵּחַ / יָמָּה וְצָפוֹן מְנַגֵּחַ
נוֹרָא שַׁחַק מוֹתֵחַ / הַסּוֹגֵר וְאֵין פּוֹתֵחַ
מְלָכִים עָלַי הוֹכֵחַ / וְחָלִילָה הֱיוֹת שׁוֹכֵחַ
אֲסִירַי מִבּוֹר תְּשַׁלֵּחַ / בְּצִדְקַת אָב יָד שׁוֹלֵחַ
לְקָדְקֹד עוּצִית תְּפַלֵּחַ / וּשְׂעַר שָׂעִיר תְּגַלֵּחַ
קַח בְּנֵי צִפּוֹר וְהַצְלֵחַ / וְאֶת הָאֵם לֹא תְשַׁלֵּחַ
יָהּ שׁוּב עַלְמָה יְפַת לֵחַ / וְהַיָּבֵשׁ עוֹד תְּלַחְלֵחַ
חַדֵּשׁ הֵיכָל וּמִזְבֵּחַ / וְהָקֵם שָׂרִים לְשַׁבֵּחַ
זֶה שִׁיר יְדִידוֹת יְצַחְצֵחַ / וְזֶה יָשִׁיר לַמְנַצֵּחַ
קֶרֶן יִנּוֹן תְּצַמֵּחַ / וְהָיִיתִי אַךְ שָׂמֵחַ.
שעה נאסר:
שְׁעֵה נֶאֱסָר / אֲשֶׁר נִמְסַר / בְּיַד בָּבֶל וְגַם שֵׂעִיר
לְךָ יֶהֱמֶה / זֶה כַּמֶּה / וְיִתְחַנֵּן כְּבֶן צָעִיר
מוּלְךָ צוּר / בְּלֵב עָצוּר / הֶמְיַת מֵעָיו יַסְעִיר
יוֹם גָּבַר / הָאוֹיֵב / וַתִּבָּקַע הָעִיר


לְזֹאת אִכַּף / וְאֶסְפֹּק כַּף / בְּיוֹם חָמֵשׁ קְרָאוּנִי
עֲלֵי רֶגֶל / הָעֵגֶל / הַלּוּחוֹת יְצָאוּנִי
וְלָכַד צַר / עִיר מִבְצָר / וּבַסּוּגַר הֱבִיאָנִי
וְגַם הִשְׁמִיד / הַתָּמִיד / וּמֵעֲשׂוֹתוֹ כְּלָאָנִי
וְהוּשַׂם אֱלִיל / בְּהֵיכַל כְּלִיל / וְדָתְךָ צַר בְּאֵשׁ הִבְעִיר


מְאֹד אֶתְחַל / וְאֶתְחַלְחַל / בְּיוֹם שַׁדַּי חֲשָׂפַנִי
וְהַשְּׁפִיפוֹן / מִצָּפוֹן / כְּשִׁבֹּלֶת שְׁטָפַנִי
וְנָהַג שְׁבִי / אֶרֶץ צְבִי / וְגַם כַּדּוּר צְנֵפַנִי
וְיוֹם חָשַׁךְ / מְאוֹר שֵׁשַׁךְ / לְיַד פָּרַס דְּחָפַנִי
וְשָׁלַח יָד / אִישׁ צַיָּד / וְהַצָּפִיר הַשָּׂעִיר


הוֹד לִבִּי / וּמִשְׂגַּבִּי / הֲלָעַד אַפְּךָ יֶעְשָׁן
הֲלֹא תִרְאֶה / עַם נִלְאֶה / אֲשֶׁר הָשְׁחַר כְּמוֹ כִבְשָׁן
גְּדֹר פִּרְצִי / בְּבֶן פַּרְצִי / וּמֵחֵדֶק לְקֹט שׁוֹשָׁן
בְּנֵה בֵית זְבוּל / וְהָשֵׁב גְּבוּל / הַכַּרְמֶל וְהַבָּשָׁן
וְעַיִן פְּקַח / וְנָקָם קַח / מֵאֵצֶר וּמִדִּישָׁן
שְׁפֹט אִלֵּם / וְאָז יְשַׁלֵּם / הַמַּבְעֶה וְהַמַּבְעִיר.
שומרון קול:
שׁוֹמְרוֹן קוֹל תִּתֵּן מְצָאוּנִי עֲווֹנָי
לְאֶרֶץ אַחֶרֶת יְצָאוּנִי בָנָי
וְאָהֳלִיבָה תִזְעַק נִשְׂרְפוּ אַרְמוֹנָי / וַתֹּאמֶר צִיּוֹן עֲזָבַנִי יְיָ


לֹא לָךְ אָהֳלִיבָה חֲשֹׁב עָנְיֵךְ כְּעָנְיִי
הֲתַמְשִׁילִי שִׁבְרֵךְ לְשִׁבְרִי וּלְחָלְיִי
אֲנִי אָהֳלָה סוּרָה בָּגַדְתִּי בְּקָשְׁיִי
וְקָם עָלַי כַּחְשִׁי וְעָנָה בִי מִרְיִי
וּלְמִקְצָת יָמִים שִׁלַּמְתִּי נִשְׁיִי
וְתִגְלַת פִּלְאֶסֶר אָכַל אֶת פִּרְיִי
חֲמוּדוֹתַי הִפְשִׁיט וְהִצִּיל אֶת עֶדְיִי
וְלַחֲלַח וּלְחָבוֹר נָשָׂא אֶת שִׁבְיִי
דֹּמִי אָהֳלִיבָה וְאַל תִּבְכִּי כְּבִכְיִי
אֲנִי נַדְתִּי לִרְחֹק וְדַי לִי זֹאת דַּיִּי / שְׁנוֹתַיִךְ אָרְכוּ וְלֹא אָרְכוּ שָׁנָי


מְשִׁיבָה אָהֳלִיבָה אֲנִי כֵן מָרַדְתִּי
וּבְאַלּוּף נְעוּרַי כְּאָהֳלָה בָּגַדְתִּי
דֹּמִי אָהֳלָה כִּי יְגוֹנִי פֻקַּדְתִּי
נָדַדְתְּ אַתְּ אַחַת וְרַבּוֹת נָדַדְתִּי
הִנֵּה בְיַד כַּשְׂדִּים פַּעֲמַיִם נִלְכַּדְתִּי
וּשְׁבִיָּה עֲנִיָּה לְבָבֶל יָרַדְתִּי
וְנִשְׂרַף הַהֵיכָל אֲשֶׁר בּוֹ נִכְבַּדְתִּי
וּלְשִׁבְעִים שָׁנָה בְּבָבֶל נִפְקַדְתִּי
וְשַׁבְתִּי לְצִיּוֹן עוֹד וְהֵיכָל יִסַּדְתִּי
גַּם זֹאת הַפַּעַם מְעַט לֹא עָמַדְתִּי
עַד לְקָחַנִי אֱדוֹם וְכִמְעַט אָבַדְתִּי / וְעַל כָּל הָאָרֶץ נָפוֹצוּ הֲמוֹנָי


הַחוֹמֵל עַל דַּל חֲמֹל עַל דַּלּוּתָם
וּרְאֵה שִׁפְלוּתָם וְאֹרֶךְ גָּלוּתָם
וְרוֹמֵם קַלּוּתָם וְהָקֵל סִבְלוּתָם
רְפָא נָא אֶת שִׁבְרָם וְאַתָּה אֱיָלוּתָם
חַדֵּשׁ יָמֵינוּ כִּימֵי קַָדְמוֹנַי / וְלֹא תֹאמַר צִיּוֹן עֲזָבַנִי יְיָ.
רשויות:
טרם היותי:
טֶרֶם הֱיוֹתִי חַסְדְּךָ בָאִָני
הַשָּׂם לְיֵשׁ איִן וְהִמְצִיאָנִי
מִי הוּא אֲשֶׁר רִקֵּם תְּמוּנָתִי וּמִי
עָצְמִי בְּכוּר יָצַק וְהִקְפִּיאָנִי
מִי הוּא אֲשֶׁר נָפַח נְשָׁמָה בִי וּמִי
בֶטֶן שְאוֹל פָּתַח וְהוֹצִיאָנִי
מִי נִהֲגַנִי מִנְּעורַי עַד הֲלֹם
מִי לִמְּדַנִי בִין וְהִפְלִיאָנִי
אָמְנָם אֲנִי חֹמֶר בְּקֶרֶב יָדְךָ
אַתָּה עֲשִׂיתַנִי, אֱמֶת, לֹא אָנִי.
אוֹדֶה עֲלֵי פִשְׁעִי וְלֹא אֹמַר לְךָ,
כִּי הֶעֱרִים נָחָשׁ וְהִשִּׁיאָנִי.
אֵיכָה אֲכַחֵד מִמְּךָ חֶטְאִי הֲלֹא
טֶרֶם הֱיוֹתִי חַסְדְּךָ בָאָנִי.


יה לך שחרי:
יָהּ לְךָ שַׁחְרִי וְנִשְׁפִּי / אֶפְרְשָׂה כַפִּי וְאַפִּי
אַל תְּבַהְלֵנִי וְאַל נָא / תַחֲשֹׁב חֶטְאִי וְאַכְפִּי
אֶזְכְּרָה שִׁמְךָ וְאֶהְמֶה / כַּהֲמוֹת יַמִּים בְּזַעְפִּי
מֵאֲנָה נַפְשִׁי לְהָסִיר / זִכְרְךָ מֵעַל שְׂעִפִּי
חַסְדְּךָ יָהּ לֹא חֲשַׂכְתּוֹ / גַּם אֲנִי לֹא אֶחֱשָׂךְ פִּי.
שאל להודות:
שָׁאַל לְהוֹדוֹת לָךְ לִבִּי – וְלֹא יָכֹל
לוּ יֵשׁ תְּבוּנָתִי רָחְבָּהּ כְּמוֹ כַלְכֹּל
לִבִּי הֲלֹא טֶרֶם יַשְׂכִּיל תְּהִלָּתְךָ –
גָּדְלוּ חֲסָדֶיךָ עָלַי וְעַל הַכֹּל
מִבִּלְתְּךָ אֵין לִי מִבְטָח וְאַיֵּה צוּר
זוּלָתְךָ, סוֹבֵל עוֹלָם כְּמוֹ אֶשְׁכֹּל
הֵן לָךְ אֲנִי נִשְׁלָךְ, אֵיך לּא אֲקַוֶּה‑ לָךְ –
וּבְיָדְךָ נֶפֶשׁ כֹּל‑חַי וְרוחַ כֹּל.


שאלוני שעפי:
שְׁאָלוּנִי שְׂעִפַי הַתְּמֵהִים:
לְמִי תָרוּץ כְּגַלְגִּלֵּי גְבֹהִים?
לְאֵל חַיַּי תְּשׁוּקַת מַאֲוַיַּי
וְנַפְשִׁי עִם בְּשָׂרִי לוֹ כְמֵהִים!
מְשׂוֹשִׂי גַּם מְנָת כּוֹסִי וְעוֹשִׂי
אֲשֶׁר עֵת אֶזְכְּרָה אוֹתוֹ וְאָהִים –
הֲיִנְעַם טוּב לְנִשְׁמָתִי עֲדֵי כִי
תְבָרֵךְ שֵם אֲדֹנָי הָאֱלֹהִים!


שבחי אימה:
שַׁבְּחִי אֲיֻמָּה יְיָ אֶחָד
לַמְּדִי דְרָכָיו בִּשְׁנֵים עָשָׂר וְאֶחָד
מַה יָּקְרוּ מַעֲשָׂיו בְּחָמֵשׁ וְאֶחָד
הֲיֵשׁ מִי יִקָּרֵא זוּלָתוֹ אֶחָד
כִּי פִי שְׁנַיִם קִדְּמָם אֶחָד
וּמִן הַחֶשְׁבּוֹן יִתְבָּרֵר אֶחָד
אַתָּה אֶחָד וְאַתָּה לְבַדְּךָ תִמְלֹךְ / יְיָ מָלָךְ יְיָ יִמְלֹךְ


לִמְאֹד גָּבַר מֵאִיר שְׁנָיִם
מְעִידִים לוֹ בְּבוֹאָם בְּעֶשֶׂר וּשְׁנָיִם
מְבִינָם יְדַקְדֵּק בִּשְׁלֹשִׁים וּשְׁנָיִם
הִנְנִי אָקוּם בַּחֲמִשָּׁה וּשְׁנָיִם
לְיַחֵד לְבוֹרְאָם בִּיצָרִים שְׁנָיִם
לְבַיֵּשׁ עוֹבְדֵי אֱלִילִים שְׁנָיִם / וְאַטָּה הַתְּנוּךְ לְכָל מֵבִין אֶהֱלֹךְ


מַה לָּךְ נְבוּכָה בַּת הַשְּׁלֹשָׁה
נְפוּצָה בְיַד צַר כְּנָפְצוּ שְׁלֹשָׁה
הַלְּלִי מִשְׂגָּב בְּאֶחָד וּשְׁלֹשָׁה
יְרִימֵךְ וִידַלֵּךְ מֵאֶחָד וּשְׁלֹשָׁה
שׁוֹפְטַי שְׁפָט נָא בְּאֶחָד וּשְׁלֹשָׁה
אוֹמְרִים אָב וּבֵן וְרוּחַ שְׁלֹשָׁה / וְגִלּוּלֵיהֶם יֻשְׁלְכוּ שָׁלוֹךְ


הִנְנִי נְזוֹרָה פְּזוּרָה בְאַרְבַּע
לְמוּאֵל הִשְׁבִּיעִי בִּמְקוֹמוֹת אַרְבַּע
צֶאֱצָאַי יְשַׂמַּח שׁוֹתֵי אַרְבַּע
וְרוֹנְנִים בָּכוּ אֶת שְׁלֹשָׁה וְאַרְבַּע
יַצְמַח לְמוּלָם אַרְבַּע וְאַרְבַּע
וְיֻשְׁכַּח עֲמָלָם וְתָסִיר אַרְבַּע / וּלְאוֹרָם גּוֹיִים יֵלְכוּ הָלוֹךְ.


שוכב עלי:
שׁוֹכֵב עֲלֵי מִטּוֹת זָהָב בְּאַרְמוֹנִי,
מָתַי יְצוּעִי, יָהּ, תָּכִין לְאַדְמוֹנִי?
לָמָּה צְבִי נֶחְמָד, תִּישָׁן – וְהַשַּׁחַר
עָלָה כְנֵס עַל רֹאשׁ שְׂנִירִי וְחֶרְמוֹנִי?
מֵעַל פְּרָאִים סוּר, וּנְטֵה לְיַעְלַת חֵן
הִנְנִי לְכָמוֹךָ, וְאַתְּ טוֹב לְכָמוֹנִי
הַבָּא בְאַרְמוֹנִי יִמְצָא בְמַטְמוֹנִי
עָסִיס וְרִמּוֹנִי, מוֹרִי וְקִנְמוֹנִי.
שחק וכל:
שַׁחַק וְכָל הֲמוֹן זְבוּל / לָאֵל מְסִלּוֹתָם יְרֻמוּן,
תֵּבֵל וְיוֹשְׁבֵי בָהּ – לְמוּל / יוֹצְרָם פְּנֵיהֶם הֵם יְשִׂימוּן,
יַעַר וְעֵץ בּוֹ, כָל‑יְבוּל / שָׂדֶה מְלֹא‑קוֹמָה יְקוּמוּן
וִיבָרְכוּ יַחַד / כֻּלָּם בְּפֶה אֶחָד
“בָּרוּךְ אֲדֹנָי הַמְּבֹרָךְ!”


לֹא מָצְאוּ רַבִּים מְקוֹר / סוֹד זֶה וּמַה נִּפְלָא יְסוֹדוֹ:
אָנָה מְקוֹם כֵּס אֵל וְאוֹר / קָדוֹשׁ וּמִי יַעְמֹד בְּסוֹדוֹ?
נִשְׂגָּב וְנֶעְלָם מֵחֲקֹר / רַק הֵן מְלֹא אֶרֶץ כְּבוֹדוֹ
עֶלְיוֹן מְעוֹנוֹ שָׂם / שָׁם לִהְיוֹת אֶחָד,
נוֹרָא – וּמִי בִלְתּוֹ מְבֹרָךְ?


מַחְנוֹת מְשָׁרְתָיו, גַּחֲלֵי / אִשִּׁים וְלֶהָבוֹת דְּמוּתָם,
דַּהְרוֹת כְּרוּבָיו, בַּעֲלֵי / כָנָף לְאַרְבַּע מַחֲנוֹתָם,
חַיּוֹת קְבוּעוֹת מֵעֲלֵי / כִסְאוֹ בְּאוֹפַן מַרְכְּבוֹתָם
יִתְקַבְּצוּ כֻלָּם / לְעָבְדוֹ שְׁכֶם אֶחָד,
נַעְרָץ בְּסוֹדָם וּמְבֹרָךְ.


הַשָּׂם גְּבוּלוֹ מַעֲמַד / שָׁלוֹם וְרוֹכֵב עָב וְעָנָן –
הוֹא יַעֲשֶׂה שָׁלוֹם לְנָד / בֵּין קוֹץ וְדַרְדַּר יִתְלוֹנָן,
חוֹכֶה לְיוֹם קוּמְךָ לְעַד / תֶּאְסֹף שְׁאֵרִיתוֹ וְתֶחְנָן.
מֵאָז בְּחַרְתּוֹ מִ‑ / כָּל‑עָם לְגוֹי אֶחָד
יֵדַע: אֲשֶׁר תְּבָרֵךְ – מְבֹרָךְ!


שחר עלה:
שַׁחַר עֲלֵה אֵלַי, דּוֹדִי, וְלֵךְ עִמִּי,
כִּי צָמְאָה נַפְשִׁי לִרְאוֹת בְּנֵי עַמִּי.
לָךְ אֶפְרְשָׂה מִטּוֹת זָהָב בְּאוּלַמִּי
אֶעְרָךְ‑לְךָ שֻׁלְחָן, אֶעְרָךְ‑לְךָ לַחְמִי,
מִזְרָק אֲמַלֵּא לָךְ מֵאַשְׁכְּלוֹת כַּרְמִי –
וּשְׁתֵה בְּטוּב לֵבָב, יִיטַב לְךָ טַעְמִי.
הִנֵּה בְּךָ אֶשְׂמַח שִׂמְחַת נְגִיד עַמִּי
בֶּן‑עבְדְּךָ יִשַׁי, הָרֹאשׁ לְבֵית לַחְמִי!


שחרה הבחורה:
שְׁחֹרָה הַבְּחוּרָה מֵעֲלָמוֹת
שְׁבָחָךְ צוּר תְּנַגֵּן עַל עֲלָמוֹת
שְׁעֵה שַׁוְעָהּ מְגַלֶּה תַעֲלוּמוֹת / וְהוֹפִיעָה לְיִשְׁעָהּ מִמְּרוֹמוֹת


לְךָ גּוֹחָהּ בְּמַר רוּחָהּ תְּיַחֵל
וְנִגְזֶזֶת עֲלֵי דָתְךָ כְּרָחֵל
הֱיֵה לָהּ צוּר לְסוֹלֵחַ וּמוֹחֵל / סְלַח פֶּשַׁע וְרֶשַׁע וַאֲשָׁמוֹת


מְחַכָּה לַחֲסָדֶיךָ בְּכָל עֵת
עֲנִיָּה סֹעֲרָה אַל נָא תְבַעֵת
יְהִי הַיּוֹם וְהָעוֹנָה וְהָעֵת / זְמַן יֶשַׁע לְהַרְאוֹת תַּעֲצוּמוֹת


הֲלֹא עָלַי שְׁבָחֶיךָ לְסַפֵּר
וְעָלֶיךָ עֲווֹנוֹתַי לְכַפֵּר
[וְ]אַנְוֶה מַהֲלָלְךָ וַאֲשַׁפֵּר / בְּקוֹל עָרֵב וּבִשְׂפָתוֹת נְעִימוֹת.


שחרתיך בכל שחרי:
שְׁחַרְתִּיךָ בְּכָל‑שַׁחְרִי וְנִשְׁפִּי
וּפָרַשְׂתִי לְךָ כַּפַּי וְאַפִי.
לְךָ אֶהְמֶה בְּלֵב צָמֵא, וְאֶדְמֶה
לְדַל שׁוֹאֵל עֲלֵי פִתְחִי וְסִפִּי.
מְרוֹמוֹת לֹא יְכִילוּךָ לְשִׁבְתָּךְ –
וְאוּלָם יֵשׁ מְקוֹמְךָ תּוֹךְ סְעִפִּי!
הֲלֹא אצְפֹּן בְּלִבִּי שֵׁם כְּבוֹדְךָ
וְגָבַר חִשְקְךָ עַד יַעֲבָר‑פִּי:
אֲנִי עַל כֵּן אֲהוֹדֶה שֵׁם אֲדֹנָי
בְּעוֹד נִשְׁמַת אֱלֹהִים חַי בְּאַפִּי.


שלחה לבת נדיב:
שִׁלְחָה לְבַת נָדִיב אָדֹם יְפֵה עַיִן / יִפְרַח כְּבֶן פֹּרָת שָׁתוּל עֲלֵי עָיִן
לִזְכֹּר דְּבַר תּוֹרָה הוּא רָץ לְפָנֶיךָ / תָּמִיד כְּמוֹ גִּבּוֹר נוֹשֵׂא כְלֵי זָיִן
מִיּוֹם לְיוֹם אוֹחִיל יוֹם יֶשְׁעֲךָ לֵאמֹר / מֵאָן בּוֹא יָבוֹא עֶזְרִי וּמֵאָיִן
הָשֵׁב מְעֻשָּׁקָה לְאַלּוּף נְעוּרֶיהָ / יַחְדָּו תְּבִיאֵמוֹ אֶל בֵּית לְמוֹ יָיִן.


שלף חרבך:
"שְׁלֹף חַרְבְּךָ, דּוֹדִי הַצַּח וְהָאָדֹם,
וְשִׁית אוֹיְבַי תַּחַת כַּף רַגְלְךָ לַהְדֹם!
לַיִל כְּבָר פָּנָה, הַיּוֹם כְּבָר חָנָה,
קוּמָה, צְלַח וּרְכַב, קוּמָה וְאַל תִּרְדֹּם!"
"מֵאַז אֲנִי יוֹצֵא, אָחוֹת, לְהוֹשִׁיעֵךְ
גַּם עִם יְרִיבַיִךְ אָרִיב וְלֹא אֶדֹּם."
"הִנֵּה מְעַט חֵילִי – שָׂרֵי צְבָא עַמֶּךָ,
כִּי נָגְפוּ אוֹתִי מַלְכֵי עֲרָב וֶאְדוֹם"
"הִנֵּה אֲנִי אָקוּם, אֶרְכַּב עֲלֵי סוּסִי,
אֶרֶץ יְרִיבַיִךְ אָשִׁית אֲזַי כִּסְדוֹם."


שמך אלי:
שְׁמָךְ אֵלִי תְּחִלַּת מַהֲלָלִי / אֲהַלֶּלְךָ בְּכָל יוֹמִי וְלֵילִי
לְמוּלָךְ אֶעֱרֹךְ שִׂיחַ כְּזִבְחִי / וְעֹצֶם גָּדְלְךָ אַגִּיד כְּיָכְלִי
מְחוֹז חֶפְצִי וְצוּר מַחְסִי וְכוֹסִי / מְנָת חֶלְקִי וְגוֹרָלִי וְחֶבְלִי
הֲמוֹן שִׁירַי לְךָ יִיטַב וְיֶעְרַב / כְּנִיחוֹחִי וְכִקְטֹרֶת כְּלִילִי
הֲכִי עֻזִּי וּמָעֻזִּי וְגוֹזִי / שְׁמָךְ אֵלִי וּמִגְדָּלִי וְחֵילִי.


שמעה אדון:
שִׁמְעָה אֲדוֹן עוֹלָם שִׁמְעָה תְהִלָּתִי / תִּכּוֹן לְפָנֶיךָ קְטֹרֶת תְּפִלָּתִי
לִבִּי בְּךָ חָשַׁק לִמְאֹד וְלֹא יוּכַל / לַסְתִּיר עֲדֵי יַרְאֶה חִשְׁקוֹ בְמִלָּתִי
מֵעֵת לְעֵת אֶחְשֹׁב שׁוּבִי לְךָ מָחָר / כִּי מִמְּךָ הָיְתָה רֵאשִׁית תְּחִלָּתִי
הִנֵּה לְךָ לֹא לִי עָמְדִי לְפָנֶיךָ / וּלְשֵׁם כְּבוֹדָךְ לֹא לִשְׂכַר פְּעֻלָּתִי
שָׁחָה לְךָ נַפְשִׁי מֵעֵת הֱיוֹת עָפָר / עַד לֹא כְמוֹ שַׁחַק הָיְתָה גְדֻלָּתִי.


שמש כחתן:
שֶׁמֶשׁ כְּחָתָן יַעֲטֶה סוּת אוֹר,
מֵהוֹדְךָ נֶאְצַל – וְלֹא נֶעְדָּר.
לֶמַד לְסוֹבֵב אֶל פְּאַת מַעְרָב,
מִשְׁתַּחֲוֶה אֶל כִּסְאֲךָ, נֶאְדָּר!
מִיּוֹם עֲבָדְךָ – שָׂר, וְכֵן עֶבֶד
יֶהְדַּר פְּנֵי רַבּוֹ יְהִי נֶהְדָּר.
הוֹא יוֹם בְּיוֹם מִשְׁתַּחֲוֶה לָךְ, גַּם
אַתְּ מַעֲטֶה עָלָיו מְעִיל הָדָר.


שמשי עדי:
שִׁמְשִׁי עֲדֵי אָנָה תָּבוֹא וְלֹא תִזְרָח / שָׁרְשִׁי עֲדֵי מָתַי יִיבַשׁ וְלֹא יִפְרָח
לָכֶם אֲנִי אֶקְרָא דּוֹדַי וְאַשְׁבִּיעֲכֶם / נָא דַבְּרוּ לִפְנֵי דוֹדִי אֲשֶׁר בָּרָח
מַה לּוֹ גְעָלַנִי רֵעַ בְּעָלַנִי / מִיּוֹם עֲזָבַנִי לַיְלָה וְיוֹם אֶצְרָח
הִנֵּה בְקוֹל שַׁוְעִי אֶעְטֹף לְעֻמָּתוֹ / אוּלַי תְּחִנָּתִי דוֹדִי כְּמֹר יָרָח
חַסְדּוֹ יְצַוֶּה לִּי חַנּוּן וְרַב חֶסֶד / אִם אֵין צְדָקָה לִּי יִזְכֹּר בְּרִית אֶזְרָח
זִכְרִי אֲיֻמָּתִי זִכְרִי יְשׁוּעָתִי / הִשָּׁעֲנִי עָלַי מֵאֵין שְׂאֵת טֹרַח
קוּמִי אוֹרִי כִּי בָא אוֹרֵךְ אֲשֶׁר כָּבָה / וּכְבוֹד יְיָ בָּא וְעָלַיִךְ זָרָח.


שעלי אפרשה:
שְׁעָלַי אֶפְרְשָׂה תָּמִיד לְמַלְכִּי / וְאֶקֹּד לוֹ עֲלֵי אַפִּי וּבִרְכִּי
לְפָנָיו אֶעֱרֹךְ לִבִּי כְּקָרְבָּן / וְדִמְעִי אֶשְׁפְּכָה נֶגְדּוֹ כְּנִסְכִּי
מְיַחֵל כָּלְתָה נַפְשִׁי לְחַסְדּוֹ / כְּתוֹחַלְתִּי לְאוֹר בֹּקֶר בְּחָשְׁכִּי
הֲלֹא פָנָיו אֲשַׁחֵר אִם יְאַחֵר / וְיָדַעְתִּי אֱמֶת כִּי יַעֲנֶה כִּי
וְלִבִּי מַר יְשִׂיחֵנִי בְּמַאְמַר / זְכַרְיָה כִּי מְאֹד מָתוֹק לְחִכִּי
וְנִשְׁמָתִי תְדַבֵּר עַל לְבָבָהּ / דְּעִי כִּי לֶאֱלֹהַּ חַי תְּחַכִּי.


שער אשר:
"שַׁעַר אֲשֶׁר נִסְגַּר – קוּמָה פְּתַחֵהוּ
וּצְבִי אֲשֶׁר בָּרַח – אֵלַי שְׁלַחֵהוּ!
לְיוֹם בּוֹאֲךָ עָדַי לָלִין בְּבֵין שָׁדָי
שָׁם רֵיחֲךָ הַטּוֹב עָלַי תְּנִיחֵהוּ".
"מַה זֶּה דְּמוּת דּוֹדֵךְ, כַּלָּה יְפֵה‑פִיָּה,
כִּי תֹאמְרִי אֵלַי: שִׁלְחָה וְקָחֵהוּ?
הַהוּא יְפֵה עַיִן אָדֹם וְטוֹב רֹאִי?"
“רֵעִי וְדוֹדִי זֶה – קוּמָה מְשָׁחֵהוּ!”


שער פתח:
שַׁעַר פְּתַח דּוֹדִי קוּמָה פְּתַח שָׁעַר
כִּי נִבְהֲלָה נַפְשִׁי גַּם נִשְׂעֲרָה שָׂעַר
לִי לַעֲגָה שִׁפְחַת אִמִּי וְרָם לִבָּהּ
יַעַן שְׁמֹעַ אֵל קוֹל צַעֲקַת נָעַר
מִנִּי חֲצוֹת לַיְלָה פֶּרֶא רְדָפַנִי
אַחְרֵי אֲשֶׁר רָמַס אוֹתִי חֲזִיר יָעַר
הַקֵּץ אֲשֶׁר נֶחְתַּם הוֹסִיף עֲלֵי מַכְאוֹב
לִבִּי וְאֵין מֵבִין לִי וַאֲנִי בָעַר.


שעריך בדפקי:
שְׁעָרֶיךָ בְּדָפְְקִי יָהּ פְּתָחָה / וְיוֹם אֶעְטֹף כְּשׁוֹאֵל יָד שְׁלָחָה
לְךָ תָבוֹא תְפִלָּתִי וְשַׁוְעִי / מְקוֹם כֶּבֶשׂ וְעִשָּׂרוֹן וּמִנְחָה
מְאוֹר עֵינַי נְצֹר וּשְׁמֹר לְשׁוֹנִי / וְאִם אֶשְׁגֶּה לְפָנֶיךָ סְלָחָה
הֲרִימוֹתִי לְךָ לִבִּי וְעֵינַי / נְטֵה אֹזֶן וְגַם עַיִן פְּקָחָה
רְאֵה כִי נִכְנְעָה רוּחִי בְקִרְבִּי / וּמִשְׁמַנִּי מְאֹד רָזָה וְשָׁחָה.


שפכי לצור לבך:
שִׁפְכִי לְצוּר לִבֵּךְ / נַפְשֵׁךְ וְגַם קִרְבֵּךְ / הוֹדִי לְמִשְׂגַּבֵּךְ / שַׁחְרֵךְ וְגַם עַרְבֵּךְ
לְנֶגְדֵּךְ וְלִסְבִיבֵךְ / קוּמֵךְ וּמִשְׁכָּבֵךְ / יַעַל בְּמַחְשָׁבֵךְ / בְּלֶכְתֵּךְ וּמוֹשָׁבֵךְ
מַעֲלָל בְּהֵיטִיבֵךְ / יִרְצֵךְ וְיַקְשִׁיבֵךְ / יִפֶן לְמַעְצָבֵךְ / יַבִּיט לְמַכְאוֹבֵךְ
הִנֵּה גְמוּל טוּבֵךְ / יְשַׁלֵּם בְּיוֹם שׁוּבֵךְ / אֵלָיו וְיוֹשִׁיבֵךְ / אֶצְלוֹ וְיַקְרִיבֵךְ.


שש נגזרו:
שֵׁשׁ נִגְזְרוּ לָצֵאת עֶבֶד פְּדוּת רוֹצֶה –
וּשְׁנֵי עֲבוֹדָתִי אֵין סוֹף וְאֵין קֵצֶה!
לָמָּה אֱהִי, מַלְכִּי, עֶבֶד לְבֶן אָמָה
וּבְיַד יְלִיד בַּיִת מָצוֹק וְצַר מוֹצֵא?
מִיּוֹם לְיוֹם אוֹחִיל – לֹא אֶשְׁמְעָה דָבָר,
מַה תַּעֲנֶה אוֹתִי, מַלְכִּי, וּמַה תִּפְצֶה?
הִנְנִי – לְקָחֵנִי, אִם אֵין פְּדוּת עִמָּךְ:
אֶהְיֶה לְךָ עֶבֶד עוֹלָם וְלֹא אֵצֵא!
ששוני רב:
שְׂשׂוֹנִי רַב בְּךָ, שׁוֹכֵן מְעוֹנִי,
זְכַרְתִּיךָ – וְנָס מֶנִּי יְגוֹנִי,
לְךָ חֶסֶד וְיֵשׁ עָלַי לְהוֹדוֹת,
וְאֵין בַּמָּה – לְבַד הגְיוֹן לְשׁוֹנִי.
מְרוֹמִים לֹא יְכִילוֹן מַעֲצֻמְךַ –
וְאֵיךְ יוּכַל שְׂאֵתְךָ רַעֲיוֹנִי?
הֲבִינֵנִי וְחָנֵּנִי נְכֹחָה,
וְיָפֵק אֶת רְצוֹנֶךָ רְצוֹנִי.
קְחָה שֶׁבַח מְקוֹם זֶבַח, וְיִיטַב
כְּקָרְבָּנִי וּמִנְחַת עִשְּׂרוֹנִי!
טְהוֹר עַיִן, פְּקַח עַיִן לְעָנְיִי,
שְׁלַח אוֹרְךָ והָאֵר עִוְּרוֹנִי.
נְצֹר גֹּדֶל חֲסָדֶיךָ לְמַעְנִי,
יְהִי סֵתֶר עֲלֵי גֹדֶל עֲוֹנִי!
כְּמוֹ שִׁמְךָ לְפִקָּדוֹן בְּלִבִּי –
תְּהִי רוּחִי בְּיָדְךָ פִּקְדוֹנִי!


שתי בך מחסי:
שְׂשׂוֹנִי רַב בְּךָ, שׁוֹכֵן מְעוֹנִי,
זְכַרְתִּיךָ – וְנָס מֶנִּי יְגוֹנִי,
לְךָ חֶסֶד וְיֵשׁ עָלַי לְהוֹדוֹת,
וְאֵין בַּמָּה – לְבַד הגְיוֹן לְשׁוֹנִי.
מְרוֹמִים לֹא יְכִילוֹן מַעֲצֻמְךַ –
וְאֵיךְ יוּכַל שְׂאֵתְךָ רַעֲיוֹנִי?
הֲבִינֵנִי וְחָנֵּנִי נְכֹחָה,
וְיָפֵק אֶת רְצוֹנֶךָ רְצוֹנִי.
קְחָה שֶׁבַח מְקוֹם זֶבַח, וְיִיטַב
כְּקָרְבָּנִי וּמִנְחַת עִשְּׂרוֹנִי!
טְהוֹר עַיִן, פְּקַח עַיִן לְעָנְיִי,
שְׁלַח אוֹרְךָ והָאֵר עִוְּרוֹנִי.
נְצֹר גֹּדֶל חֲסָדֶיךָ לְמַעְנִי,
יְהִי סֵתֶר עֲלֵי גֹדֶל עֲוֹנִי!
כְּמוֹ שִׁמְךָ לְפִקָּדוֹן בְּלִבִּי –
תְּהִי רוּחִי בְּיָדְךָ פִּקְדוֹנִי!


נשמתות:


נשמת שארית:
נִשְׁמַת / שְׁאֵרִית עַמְּךָ נֶעֱצֶ[בֶת מוֹ
יָשִׁירוּ בָּאָרֶץ / שׁ מוֹ]
שִׁירוּ לֵאלֹהִים זַמְּרוּ שְׁמוֹ


[נִשְׁמַת] / לַהֲקוֹת צִבְאוֹתֶיךָ / חֵילֵי נְאוֹתֶיךָ
יְלַבְּבוּ בַשַּׁחַק / ל] אתֶיךָ / נִצְּבוּ מֵרְאוֹתֶךָ
לַשְׁמִיעַ בְּקוֹל תוֹדָה / וּלְסַפֵַּר כָּל נִפְלְאוֹתֶיךָ


נִשְׁמַת / מִבְחַר בְּרוּאֶיךָ / רֵאשִׁית קְרוּאֶיךָ
יְמַלְּלוּ בָאָרֶץ / מְעוֹז מִבְרָאֶךָ / וְעֹז מִפְלָאֶיךָ
מָה רַב טוּבְךָ אֲשֶׁר צָפַנְתָּ לִּירֵאֶיךָ


נִשְׁמַת / [ה
יְהַדְּרוּ בַשַּׁחַק / ה
ה
נשמת שבט:
נִשְׁמַת שֵׁבֶט רְא[וּבֵן / בְּאֹדֶם מְצֻיָּר / יַעֲלֶה / בְּמַזַּל טָלֶה]
גַּם שַׁבֶט שִׁמְעוֹן / [בְּפִטְדָה וּמַזַּל שׁוֹר מְכֻיָּר
זֶה לְעֻמַּת נִיסָן] / וְזֶה לְְעֻמַּת אִיָּר


[נִשְׁמַת לַהֲקַת לֵוִי / בְּבָרֶקֶת גָּמוּז] / תָּמִים / בְּמַזַּל תְּ[אוֹמִים
גַּם לְאֹם יְהוּדָה / בְּנֹפֶךְ וּמַזַּל סַרְטָן רָמוּז]
זֶה [לְעֻמַּת סִיוָן / וְזֶה לְעֻמַּת תַּמּוּז


נִשְׁמַת מַטֵּה יִשָּׂשְׂכָר] / בְּסַפִּיר כָּלוּל / חַ[יֵּה / בְּמַזַּל אַרְיֵה
גַּם מוֹלֶדֶת זְבוּלוּן / בְּיַהֲלוֹם וּמַזַּל] בְּתוּלָה / תָּלוּל
[זֶה לְעֻמַּת אָב / וְזֶה לְעֻמַּת אֱלוּל


נִשְׁמַת הֲמוֹן] דָּן / בְּלֶשֶׁם מְ[כֻוָּן] יִם / בְּמַזַּל מֹאזְנַיִם
גַּם הֲמֻלַּת נַפְתָּלִי / בִּשְׁבוֹ] וּמַזַּל עַקְרָב [בְּאַרְגְּוָן]
זֶה לְעֻמַּת [תִּשְׁ]רִי / וְזֶה לְעֻמַּת מַ[רחֶשְׁוָן


נִשְׁמַת קְהִלַּת גָּד / בְּאַחְלָמָה מְיֻשֶּׁבֶת / נִדְרֶשֶׁת בְּמַזַּל קֶשֶׁת
גַּם קְבוּצַת אָשֵׁר / בְּתַרְשִׁישׁ וּמַזַּל גְּדִי מְיֻטֶּבֶת
זֶה לְעֻמַּת כִסְלֵו / וְזֶה לְעֻמַּת טֵבֵת


נִשְׁמַת [טְ]כוּסֵי יוֹסֵף / בְּשֹׁהַם הַמְסֻדָּר / מַפְלִיא בְּמַזַּל דְּלִי
גַּם [נֶאֶמְנֵי בִנְיָמִין / בְּיָשְׁפֵה וּמַזַּל דָּגִים מְהֻדָּר]
זֶה לְעֻמַּת שְׁבָט / וְזֶה לְעֻמַּת אֲדָר.


נשמת שטופי:
נִשְׁמַת שֵׁבֶט רְא[וּבֵן / בְּאֹדֶם מְצֻיָּר / יַעֲלֶה / בְּמַזַּל טָלֶה]
גַּם שַׁבֶט שִׁמְעוֹן / [בְּפִטְדָה וּמַזַּל שׁוֹר מְכֻיָּר
זֶה לְעֻמַּת נִיסָן] / וְזֶה לְְעֻמַּת אִיָּר


[נִשְׁמַת לַהֲקַת לֵוִי / בְּבָרֶקֶת גָּמוּז] / תָּמִים / בְּמַזַּל תְּ[אוֹמִים
גַּם לְאֹם יְהוּדָה / בְּנֹפֶךְ וּמַזַּל סַרְטָן רָמוּז]
זֶה [לְעֻמַּת סִיוָן / וְזֶה לְעֻמַּת תַּמּוּז


נִשְׁמַת מַטֵּה יִשָּׂשְׂכָר] / בְּסַפִּיר כָּלוּל / חַ[יֵּה / בְּמַזַּל אַרְיֵה
גַּם מוֹלֶדֶת זְבוּלוּן / בְּיַהֲלוֹם וּמַזַּל] בְּתוּלָה / תָּלוּל
[זֶה לְעֻמַּת אָב / וְזֶה לְעֻמַּת אֱלוּל


נִשְׁמַת הֲמוֹן] דָּן / בְּלֶשֶׁם מְ[כֻוָּן] יִם / בְּמַזַּל מֹאזְנַיִם
גַּם הֲמֻלַּת נַפְתָּלִי / בִּשְׁבוֹ] וּמַזַּל עַקְרָב [בְּאַרְגְּוָן]
זֶה לְעֻמַּת [תִּשְׁ]רִי / וְזֶה לְעֻמַּת מַ[רחֶשְׁוָן


נִשְׁמַת קְהִלַּת גָּד / בְּאַחְלָמָה מְיֻשֶּׁבֶת / נִדְרֶשֶׁת בְּמַזַּל קֶשֶׁת
גַּם קְבוּצַת אָשֵׁר / בְּתַרְשִׁישׁ וּמַזַּל גְּדִי מְיֻטֶּבֶת
זֶה לְעֻמַּת כִסְלֵו / וְזֶה לְעֻמַּת טֵבֵת


נִשְׁמַת [טְ]כוּסֵי יוֹסֵף / בְּשֹׁהַם הַמְסֻדָּר / מַפְלִיא בְּמַזַּל דְּלִי
גַּם [נֶאֶמְנֵי בִנְיָמִין / בְּיָשְׁפֵה וּמַזַּל דָּגִים מְהֻדָּר]
זֶה לְעֻמַּת שְׁבָט / וְזֶה לְעֻמַּת אֲדָר.


אופנים:


את אשר:
אֶת אֲשֶׁר בִּקַּשְׁתִּי לִרְאוֹת / לֹא אַשִּׂיגֶנּוּ
סוֹד אֱלֹהִים עָמֹק עָמֹק / מִי יִמְצָאֶנּוּ


שׁוֹכְנֵי שְׁמֵי [הַ]שָּׁמַיִם / וַעֲרָפֶל סִתְרוֹ
אוֹצְרוֹת בָּרָד וָמַיִם / הֵם בֵּית מִשְׁמָרוֹ
חַיּוֹת מְלֵאוֹת עֵינַיִם / יִבְהוּ מֵאוֹרוֹ


כֻּלָּם בִּקְדֻשָּׁה נוֹשְׂאוֹת / יְיָ אֲדוֹנֵינוּ
וּדְמוּתוֹ מֵהֶם רָחוֹק / וְאֵין מִי יִרְאֶנּוּ


לֶאֱסֹר מֶרְכַּבְתּוֹ עָבִים / בָּאוּ נֶחְפָּזִים
וּמְאוֹרוֹת עִם כּוֹכָבִים / עַל פִּיו נִגְנָזִים
לַעֲבֹד אוֹתוֹ נִצָּבִים / וּדְמוּת לֹא חוֹזִים


כֻּלָּם בִּזְמִירוֹת נָאוֹת / לִשְׁמוֹ יְרַנֵּנוּ
וּבְרַק חֲנִיתוֹ עֵת יִזְרֹק / יֹאמְרוּ חָנֵּנוּ


מִמְּכוֹן שִׁבְתּוֹ הִשְׁגִּיחַ / אֶל יוֹשְׁבֵי אֶרֶץ
חוֹלְלָה יָדוֹ בָרִיחַ / עִם שַׁפְרִיר עֶרֶץ
יַחֲרִיד וְאֵין מִי יָנִיחַ / יַשְׁקִיט וְאֵין פּוֹרֵץ


לוֹ שִׁיר וּתְהִלָּה תֵאוֹת / וְכָל פֶּה יְהוֹדֶנּוּ
עֲלֵי דָּת [מֹשֶׁה] וּבְרִית חֹק / בְּכָל יוֹם יוֹרֶנּוּ


הַעֲלוּ קוֹל בִּקְדֻשָּׁתוֹ / וּשְׁנוּ וְשַׁלֵּשׁוּ
שׁוֹרְרוּ יַחַד קְדֻשָּׁתוֹ / הוֹדוּ וְקַדֵּשׁוּ
סַפְּרוּ בְכָל יוֹם גְּבוּרָתוֹ / וּפָנָיו בַּקֵּשׁוּ


רוֹמְמוּ נִקְדָּשׁ בִּצְבָאוֹת / עֻזּוֹ הַרְנִינוּ
קָדוֹשׁ קָדוֹשׁ כִּי קָדוֹשׁ / יְיָ אֱלֹהֵינוּ.


מאורות:


שובי בתולה:
שׁוּבִי בְּתוּלָה / לִנְוֵה זְבוּלָה / בְּרִנָּה וְצָהֳלָה / אֲקַבֵּץ פְּזוּרֵךְ
לְבַשֵּׂר נֶחָמָה / לַשּׁוֹמֵמָה / כִּי בְאַחְלָמָה / אֶבְנֶה דְבִירֵךְ
מֵחָבוֹר וַחֲלַח / אֲקַבֵּץ מְשֻׁלָּח / מִקֵּן וּמְפֻלָּח / לְעוֹבְרֵי דָרֶךְ
הֵן בָּא מְשִׁיחֵךְ / לְטִירַת מְנוּחֵךְ / יַעַן בִּטְחֵךְ / בְּאֵל חַי צוּרֵךְ
קוֹל יֶשַׁע אֲבַשֵּׂר / לְגוֹלִים עֶשֶׂר / וְשׂוֹטֵן אֲיַסֵּר / וּבוֹצֵעַ בֵּרֵךְ
טְמוּנִים אֲגַלֶּה / לְעַם לִי יְחַלֶּה / מְשִׁיחָם יַעֲלֶה / פּוּרָה דוֹרֵךְ
נֹאַם דְּבָרִי / אֲקוֹמֵם לְעִירִי / קוּמִי אוֹרִי / כִּי בָא אוֹרֵךְ.


שמונת אלפים:
שְׁמוֹנַת אֲלָפִים יַבְקִיעַ / גַּלְגַּל תַּחַת רָקִיעַ
לַיְלָה וְיוֹמָם יַבִּיעַ / וּתְהִלּוֹת אֵל יַקְבִּיעַ
מֵאָז יִסֹּב וְיַפְסִיעַ / וְגַּלְגַּל שֶׁמֶשׁ יַסִּיעַ
הוֹלֵךְ עַל גַּב יָצִיעַ / וְאוֹר כּוֹכָבִים יַקְצִיעַ
וְהַמַּשְׂכִּילִים יַזְהִירוּ / כְּזֹהַר הָרָקִיעַ.


בְּמִזְרָח לֶכְתּוֹ יַצְנִיעַ / וּבִפְאַת מַעֲרָב יַרְגִּיעַ
נֶגֶד כֵּס יָהּ יַגִּיעַ / וְשָׁם יִשְׁתַּחֲוֶה וְיַפְגִּיעַ
יֵצֵא כְּחָתָן יָרִיעַ / וּבֶטֶן אֲדָמָה יַזְרִיעַ
הָדָר לַכֹּל יַשְׁמִיעַ / וּגְבוּרָתוֹ יוֹדִיעַ


דּוֹלֶה שֶׁמֶשׁ וּמַטְבִּיעַ / פּוֹתֵחַ יָד וּמַשְׂבִּיעַ
הוֹד אֵל צַדִּיק וּמוֹשִׁיעַ / וְהוּא יַשְׁקִיט וּמִי יַרְשִׁיעַ
מֵרוֹם תֵּרֵד וְתוֹפִיעַ / זֵדִים וְקָמִים תַּכְנִיעַ
אַבְנֵי רָצוֹן תַּבְקִיעַ / תַּרְבִּיץ בַּפּוּךְ וְתַקְבִּיעַ


לִבְנוֹת מִקְדָּשׁ לְהוֹפִיעַ / עַל בֵּית שֶׁמֶשׁ וְיָפִיעַ
קָנִים תַּצִּיב וְתַקְבִּיעַ / פֶּרַח כַּפְתּוֹר וְגָבִיעַ
יַחַד צֶאֱצָא וְצָפִיעַ / נְשָׁמוֹת נֶצַח תַּשְׁפִּיעַ.


שני זיתים:
שְׁנֵי זֵיתִים / נִכְרָתִים / בְּגַן נָעוּל יַצְהִירוּ
לְרֹאשׁ קְהָתִי / וְאֶפְרָתִי / שְׁתֵּי עֲטָרוֹת יַכְתִּירוּ
מוּל מְנוֹרָה / הַטְּהוֹרָה / כְּמוֹ נֵרוֹת יַזְהִירוּ
הֵן בְּמַשְׂאֵת / כָּל אִישׁ אֶת / רֵעֵהוּ יַעֲזֹרוּ
הֵן בְּמַחֲנֶה / אֶל מוּל פְּנֵי / הַמְּנוֹרָה יָאִירוּ.


לְבֶן פֹּרָת / וְצִיץ יִקְרַת / אֲשֶׁר הָיָה כְּצִיץ נוֹבֵל
וְלַנִּמְשָׁח / אֲשֶׁר הוּשַׁח / כְּמוֹ אֳנִיָּה בְּלִי חוֹבֵל
זְכֹר מַרְאָה / אֲשֶׁר רָאָה / זְכַרְיָהוּ בְּעִיר בָּבֶל
כְּמוֹ זְכַרְתָּם / וְהוֹשַׁעְתָּם / אֲזַי עַל יַד זְרֻבָּבֶל
זְכֹר זַרְעָם / לְהוֹשִׁיעָם / בְּעֵת תִּקְרָא שְׁנַת יוֹבֵל
וְשִׂים אוֹתָם / מְקוֹם אֲבוֹתָם / הֱיוֹת מוֹשְׁלִים בְּכָל תֵּבֵל
וּמֵעַל יַד / אִישׁ צַיָּד / טַבַּעְתָּם יָסִירוּ.


מַמְלָכָה / מְמֻשָּׁכָה / לְעִיר צִיּוֹן תְּשִׁיבֶנָּה
וּבַת כְּבוּדָה / בְּרָב עֲבֻדָּה / לְבֵית אִמָּהּ תְּבִיאֶנָּה
וְהַגְּבִירָה / וְהַצְּפִירָה / לְרֹאשׁ דּוֹדָהּ תְּקִימֶנָּה
וּמִצְנֶפֶת / מְעֻלֶּפֶת / לְרֹאשׁ אַהֲרֹן תְּשִׂימֶנָּה
וְהַתָּמִיד / אֲזַי תַּעֲמִיד / וְהַמִּנְחָה תְּרִימֶנָּה
וְהַמֶּרְקָח / אֲשֶׁר לֻקַּח / וְלֹא רְאִיתִיו עַד הֵנָּה
וְהַקְּטֹרֶת / מְקֻטֶּרֶת / לְאַהֲרֹן יַקְטִירֶנָּה
וְהַנֵּרוֹת / בִּמְנוֹרוֹת / בְּנֵי אַהֲרֹן יַבְעִירוּ.


הַנְּכֵאָה / וְהַצְּמֵאָה / אֲשֶׁר תָּמִיד לְךָ תֵילִיל
סְמֹךְ יָדָהּ / בְּבֶן דּוֹדָהּ / אֲשֶׁר נִקְרָא שְׁמוֹ חַכְלִיל
וְהַכְנִיסֵם / לְגַן בֹּשֶׂם / וְחֻפָּתָם בְּהוֹד תַּכְלִיל
וְהוֹלִיכֵם / וְהַמְלִיכֵם / בְּהַר צִיּוֹן וְהַגָּלִיל
וְחֹק יָשָׁר / אֲזַי יוּשַׁר / עֲלֵי נֵבֶל וְגַם חָלִיל
זְעֹם עוֹזְבֵי / שְׁמָךְ וְאוֹהֲבֵי / חֲזוֹן שֶׁקֶר וְשָׁוְא וֶאֱלִיל
וְעַם פְּרוּכִים / יְהוּ בְרוּכִים / כָּל רוֹאֵיהֶם יַכִּירוּ.


אהבות:


לך אל חי:
לְךָ אֵל חַי / תִּכְסֹף יְחִידָתִי
וְגַם תִּכְלֶה / רוּחִי וְנִשְׁמָתִי


שְׁכִינָתָךְ / שָׁכְנָה בְתוֹךְ לִבּוֹת
סְגֻלָּתָךְ / בָּנִים וְגַם אָבוֹת
וְחַיָּתָךְ / לִרְתֹּם בְּמֶרְכָּבוֹת


וּמָלֵאתִי / זֹהַר בְּלִבָּתִי
מְנוֹרָתִי / תָּאִיר לְעֻמָּתִי


לְבַב מַשְׂכִּיל / יִלְאֶה לְהָבִין סוֹד
וְלֹא יָכִיל / לַחְקֹר תְּמוּנַת הוֹד
וְאֵיךְ אָכִיל / אֶת מְעוֹן כָּבוֹד


בְּאַוָּּתִי / אֶשְׁאַף לְיִקְרָתִי
כְּבוּדָתִי / אָשִׂים מְגַמָּתִי


מְעוֹן בִּינָה / עֶצֶם כְּמוֹ סַפִּיר
דְּמוּת לְבָנָה / כֶּתֶם זְהַב אוֹפִיר
וְהִיא שָׁכְנָה / מִסְתָּר בְּגוּף כִּכְפִיר


וְשִׂמְחָתִי / גִּילִי בְאַנְחָתִי
וְשִׂיחָתִי / וּצְנִיף מְזִמָּתִי


הֲיוּכַל אִישׁ / הָתֵם לְמַהְלָלָהּ
וּמִי יַכְחִישׁ / יָפְיָהּ וּמַכְלוּלָהּ
עֲנֵַה אֵל חִישׁ / בַּת אַהֲבָה חוֹלָה


לְאַט בִּתִּי / מִמֵּי יְשׁוּעָתִי
הֲלֹא תִשְׁתִּי / כִּי אַתְּ אֲיֻמָּתִי.


שובי שובי:
שׁוּבִי שׁוּבִי אַהֲבַת שְׁלוֹמִים
גְּעוּלָה בְגָלוּת בְּיָגוֹן וְאֵימִים
לִירוּשָׁלַיִם שַׁבְתִּי בְרַחֲמִים
וְכַָל חֵיל קֵדָר יִשְׁאַף צָמִים
וְהָיָה אַחֲרֵי כֵן אֶשְׁפֹּךְ רוּחִי / עָרַכְתִּי נֵר לִמְשִׁיחִי


לְךָ אֵל עֶלְיוֹן לַיְלָה וְיוֹמָם
אֲצַפֶּה אֲחַכֶּה מִבְּלִי דוּמָם
וְאָנָה אָשׁוּב וְחוֹרִי וְאֵימָם
גָּבְרוּ וְאַשּׁוּר נִלְוָה עִמָּם / [חֻבַּל] בְּתוֹכָם רוּחִי וּמֹחִי


מַה לָּךְ יְחִידָה תִּבְכִּי עָלַי
זִכְרִי נְבוּאַת אוּבַל אוּלָי
שִׁירִי בְלֵבָב נָבָר אֵלַי
וְאַעַל בְּצִלֵּךְ מִלְלַי וְגִלְלַי / תִּשְׁכְּחִי וָאֹמַר אָבַד נִצְחִי


הֲדוּפָה חֲרוּפָה קְרוּאָה רֵאשִׁית
זְנוּחָה אֲנוּחָה אוֹצִיאֵךְ חָפְשִׁית
וּבֵין עֲלָמוֹת אֲשִׁיתֵךְ כּוּשִׁית
וּבְיָמַיִךְ אֲחַדֵּשׁ מַעֲשֵׂה בְרֵאשִׁית / לְחַלֵּץ נַפְשֵׁךְ וְרַגְלֵךְ מִדֶּחִי.


שור כאז:
שׁוּר כְּאָז מַקְהֵלַי / אֶל נְוֵה הֵיכָלַי / שׁוֹבְבָה


לֵץ יְסוֹדִי עֵרָה
נָא בְחַסְדָּךְ נוֹרָא
נֶגְדְּךָ מָה אֶקְרָא
לָךְ יְבֹאוּן מִלַּי / כִּי נְגִינַת דַּלַּי / עָרְבָה


מַחֲנֵה צַר לוֹחֵץ
יוֹר בְּצוּר נֶגְדִּי חֵץ
רֹאשׁ קְהָלִי מוֹחֵץ
יָהּ רְפָא נָא חוֹלַי / כִּי מְגִנַּת דַּלַּי / שָׂגְבָה


הַעֲלֵה לִשְׁבוּרִים
רֹאשׁ תְּעָלָה צִירִים
אֹמְרָה לַשָּׂרִים
שָׁב בְּרַחְמִים אֵלַי / אֵל וְדִגְלוֹ עָלַי / אַהֲבָה.


גאולות:
שבועה קבועה:
שְׁבוּעָה קְבוּעָה פְּנֵה נָא אֵלֶיהָ
לְנַחֵם שְׁכוּלָה נֶחְמְסוּ שׁוּלֶיהָ
מִגְּעֹר בָּהּ עוֹד וּמִקְּצֹף עָלֶיהָ
הֱיוֹתָהּ כְּכַלָּה תַּעְדֶּה כֵלֶיהָ
זָכוֹר תִּזְכֹּר לָהּ אַהֲבַת כְּלוּלֶיהָ
לֶכְתָּהּ אַחֲרֶיךָ בְּתֹם שְׁבִילֶיהָ
יוֹם אֲשֶׁר בַּעֲבוֹתוֹת אַהֲבָה מְשַׁכְתָּנוּ / זְכֹר אַל תָּפֵר בְּרִיתְךָ אִתָּנוּ

לְךָ צוּר נְצַפֶּה לֹא לְבִלְעָדֶיךָ
כִּי אַתָּה הָאֵל וְהַכֹּל בְּיָדֶיךָ
הוֹפַע וְקַנֵּא לְשֵׁם כְּבוֹדֶךָ
אַל תִּקְצֹף עַד מְאֹד עַל עֲבָדֶיךָ
וְאַל לָעַד תִּזְכֹּר עֲווֹן יְדִידֶיךָ
אִם אֵין בָּנוּ צְדָקָה אַיֵּה חֲסָדֶיךָ / הָרִאשׁוֹנִים אֲשֶׁר גְּמַלְתָּנוּ

מִקּוֹל מְחָרֵף שְׂפָתַי קְפוּצוֹת
עָגְמָה נַפְשִׁי בְּדַבְּרוֹ נֶאָצוֹת
אֵיכָה תוֹחִיל לְקַבֵּץ נְפוּצוֹת
וְאַתָּה מְפֻזָּר בְּכָל הָאֲרָצוֹת
עַד אָנָה אָשִׁית בְּנַפְשִׁי עֵצוֹת
הַלְעוֹלָם תֶּאֱנַף וְלֹא תוֹסִיף לִרְצוֹת / הֲשָׁכַחְתָּ חַנּוֹת כִּי מְאַסְתָּנוּ

הַיּוֹם כַּמֶּה בְּגָלוּת שֻלַּחְנוּ
לְעַבְדוּת אֲדוֹנִים בִּלְתְּךָ לֻקַּחְנוּ
נִרְדַּפְנוּ עַל צַוָּאר וְלֹא הוּנַחְנוּ
הִנְנוּ אֲסוּרִים לְךָ בָרַחְנוּ
פְּדֵנוּ בְחַסְדֶּךָ כִּי בְךָ בָּטַחְנוּ
וְיֵדְעוּ גוֹיִים כִּי עַמְּךָ אֲנַחְנוּ / שִׁבְטֵי נַחֲלָתְךָ אֲשֶׁר גְּאַלְתָּנוּ


שביה בת ציון:
שְׁבִיָּה בַּת צִיּוֹן צְרוּפָה בְכוּר עֹנִי
שְׁבוּעַת אֲבוֹתַיִךְ נִשְׁבַּעְתִּי לְמַעֲנִי
שַׁוְעָתֵךְ נִשְׁמְעָה עָלְתָה לִמְעוֹנִי / שָׁמַעְתִּי כִּי חַנּוּן אָנִי

שַׁחוֹתִי לִמְאֹד יָדִי כִּי אֵין לְאֵל
שִׁמְךָ טוֹב וְסַלָּח נִדְרָשׁ לְכָל שׁוֹאֵל
שׁוּבָה כִּי אֵין לִי זוּלָתְךָ גוֹאֵל / שׁוּבָה יְיָ רִבְבוֹת אַלְפֵי יִשְׂרָאֵל

לְמִי אֵפוֹא מְכַרְתִּיךְ יָבוֹא אִישׁ רִיבֵךְ
לְמִי סֵפֶר כְּרִיתוּת אָרִיב אֶת יְרִיבֵךְ
לְמִגְדַּל אֵשׁ וְחוֹמָה אֲנִי אֶהְיֶה סְבִיבֵךְ / לָמֶה תִבְכִּי וְלָמֶה יֵרַע לְבָבֵךְ

לָמָה אֶצְעָקָה חָמָס וְלֹא תַעֲנֶה
לְהַשְׁמִיד וּלְאַבֵּד יֹאמַר הַמּוֹנֶה
לְזָרִים נִמְכַּרְנוּ יַחַד עֵר וְעוֹנֶה / לַעֲבָדִים וְלִשְׁפָחוֹת וְאֵין קוֹנֶה

מִי אַתְּ וַתִּירְאִי מֵאֱנוֹשׁ הַבּוֹזֶה
מַלְאָכִי אֶשְׁלַח כְּמִכְתַּב הַחוֹזֶה
מְזָרֵה יִשְׂרָאֵל אֱסֹף מִזֶּה וּמִזֶּה / מָחָר יִהְיֶה הָאוֹת הַזֶּה

מוֹעֵד שַׂמְתָּ לִי לְקַבֵּץ שָׁלִישַׁי
מוֹפֵת לֹא אֶרְאֶה לְקוֹמֵם מִקְדָּשַׁי
מַשְׁמִיעַ שָׁלוֹם לֹא בָא לִקְדוֹשַׁי / מַדּוּעַ לֹא בָא בֶּן יִשָׁי

הֵן בִּי נִשְׁבַּעְתִּי לֶאֱסֹף נִכְבָּשַׁי
הֲלֹא אָז הַמְּלָכִים לָךְ יוֹבִילוּ שַׁי
הִנֵּה עֵד לְאֻמִּים שַׂמְתִּי לִקְדוֹשַׁי / הִנֵּה רָאִיתִי בֵּן לְיִשָׁי


שביה עניה:
שְׁ בִיָּה עֲנִיָּה בְּאֶרֶץ נָכְרִיָּה
לְ קוּחָה לְאָמָה לְאָמָה מִצְרִיָּה
מִ יּוֹם עֲזַבְתָּהּ לְךָ הִיא צוֹפִיָּה
הָ שֵׁב שְׁבוּתָהּ רַב הָעֲלִילִיָּה
וְאֹם עֲשִִׂירִיָּה תִּהְיֶה שְׁלִישִׁיָּה
וְחִיש קַל מְהֵרָה וּבַשְּׂרָהּ בְּאֵלִיָּה
רָנִּי בַּת צִיּוֹן הִנֵּה מְשִׁיחֵנוּ / לָמָּה לָּנֶצַח תִּשְׁכָּחֵנוּ


לְ כָל תִּכְלָה יֵש קֵץ וְאֵין קֵץ לְפִרְצִי
כָּלוּ שְׁנוֹתַי וְאֵין מְתֹם לְמַחֲצִי
שָׁכַנְתִּי בְגָלוּת טְבוּעָה בְּבֻצִּי
וְאֵין תּוֹפֵשׂ מָשׁוֹט אֳנִיָּה לְהוֹצִיא
עַד אָנָה יְיָ תַּאֲרִיךְ קִצִּי
מָתַי קוֹל הַתּוֹר יִשָּׁמַע בְּאַרְצִי / שִׁמְךָ עָלֵינוּ נִקְרָא אַל תַּנִּיחֵנוּ


מְ חוּצִים וּלְחוּצִים סוֹבְלֵי מַעֲמָס
בְּזוּזִים וּגְזוּזִים נְתוּנִים לְמִרְמָס
עַד אָנָה יְיָ אֶזְעַק חָמָס
וּלְבָבִי בְקִרְבִּי הִמֵּס יִמָּס
זֶה כַּמֶּה שָׁנִים עוֹבְדִים לָמַס
יִשְׁמָעֵאל כְּאַרְיֵה וְעֵשָׂו כְּתַחְמָס / זֶה יַנִּיחֵנוּ וְזֶה יִקָּחֵנוּ

הֲ קוֹלֵךְ זֶה הַקּוֹל גּוֹלַת אֲרִיאֵל
עִלְזִי וְצַהֲלִי בְּתוּלַת יִשְׂרָאֵל
לְעֵת הָרָשׁוּם בְּסֵפֶר דָּנִיאֵל
וּבָעֵת הַהִיא יַעֲמֹד מִיכָאֵל
וְיִקְרָא עַל הָר וּבָא לְצִיּוֹן גוֹאֵל
אָמֵן וְאָמֵן כֵּן יַעֲשֶׂה הָאֵל / כִּימוֹת עִנִּיתָנוּ כֵּן תְּשַׂמְּחֵנוּ


שובב כלילי:
שׁוֹבֵב כְּלִילִי / לְרֹאשׁ בֶּן חַכְלִילִי
לְהַחֲלִיף אֱלִילִי / עִם רוֹעֶה אֱוִילִי
מֵהַר גְּלִילִי / יְרַנֵּן קוֹל חֲלִילִי
הָעֵת תְּחַדֶּשׁ [לִי] / יְמֵי שִׂמְחַת גִּילִי


וְעַל אֹזֶן רָגִיל / תְּשַׁוֶּה הֶעָגִיל
וְלוֹבֵשׁ הַפְּתִיגִיל / בְּרֹב שִׂמְחָה וָגִיל / יְצַפְצֵף עַל חָלִיל


לִשְׁכָּה וְגַם דְּבִיר / בְּבֵית קֹדֶשׁ תַּחְבִּיר
וְכֹהֵן אַבִּיר / בְּמִזְבֵּחַ תַּגְבִּיר
קְטֹרֶת לְהַעֲבִיר / לִפְנֵי אֵל כַּבִּיר


וְלָשֵׂאת כַּף מוּכָן / וְלַעֲלוֹת לַדּוּכָן
אֲשֶר בּוֹ אֵל שָׁכַן / וְעֵת כַּפָּיו תָּכַן / יְרַנֵּן עַל קוֹל צְלִיל


מִזְרָק וְגַם סַף / בְּבֵית פְּרָחִים יְאֻסַּף
וְשׁוֹמְרֵי הַסַּף / יְהִי זְרוֹעָם נֶחְשָׂף
וְנוֹתְנֵי שִׁיר נִכְסָף / יְשִׁירוּן שִׁיר לְאָסָף


וְיַחֲזִיקוּן כְּמָנוֹר / כְּלֵי נֵבֶל וְכִנּוֹר
וְיֶהֱמוּ כַצִּנּוֹר / בְּשַׁעַר נִיקָנוֹר / וְגַם עַל הַר גָּלִיל


הֲמוֹנִים הֲמוֹנִים / בְּבֵית אֵל יַעֲלוּ שָׁם
וְשִׂמְחַת עוֹלָם / תִּהְיֶה עַל רֹאשָׁם
וְעֵינָם תֶּחֱזֶה / כָּל תַּאֲוַת נַפְשָׁם


יְשׁוּעָה וּבְרָכָה / וּמוֹשֵל מַמְלָכָה
וְכֹהֵן מַעֲרָכָה / וּנְשִׂיא הַמְּלוּכָה / וְנָבִיא וְגַם פָּלִיל


שחרה ונאוה כאהלי:
שְׁחֹרָה וְנָאוָה כְּאָהֳלֵי קֵדָר
לְכוּדָה כְשׁוֹשָן בֵּין קִמּוֹשׂ וְדַרְדָּר
מָתַי לְגַנָּהּ תֵרֵד בְּהוֹד וְהָדָר
הַגֶּפֶן יִפְרַח וִיפַתַּח הַסְּמָדָר
וְיָנֵץ הָרִמּוֹן וְיִפְרַח פָּרוֹחַ
וְקֹוֵי יְיָ יַחֲלִיפוּ כֹחַ


לְשׁוֹכֶנֶת דּוּמָה בֵּין דּוּמָה וּמִשְׁמָע
לַעַג הַשַּׁאֲנַנִּים תִּשְׁתֶּה וְתִגְמָע
וְעֵינָהּ כָּל הַיּוֹם נֶגְדְּךָ תִדְמָע
הַטֵּה אֱלֹהַי אָזְנְךָ וּשְׁמָע
פְּקַח עֵינֶיךָ וּקְרָא שְׁנַת פְּקַח קוֹחַ


מְעַנַּי תְּדַכֵּא וְשׂוֹטְנַי תְּבוֹסֵס
נְטִישׁוֹת תְּהָתֵז וְזַלְזַל תְּקוֹסֵס
תִּתֵּן לִירֵאֶיךָ נֵס לְהִתְנוֹסֵס
וְהָלְכוּ גְאוּלִים כְּצֵאתָם מֵרַעְמְסֵס
וּבְנֵי מְעַנַּי יֵלְכוּ שְׁחוֹחַ


הַיּוֹם כַּמָּה נָקְטָה רוּחִי
בְּשִׁבְתִּי מְצַפָּה לְחֵילִי וְגוֹחִי
וְיָדַעְתִּי כִּי לֹא אָבַד נִצְחִי
וְאוּלָם עֲווֹנִי הִרְחִיק קֵץ מְשִׁיחִי
וּמֵרֹב פְּשָׁעַי בָּרַח בָּרוֹחַ


שכורה עכורה:
כוּרָה עֲכוּרָה מַה לָּךְ בּוֹכָה
כּוֹסֵךְ בְּדִמְעֵךְ וְדָמֵךְ מְסוּכָה
הֲתֵבוֹשִׁי מֵאֲשֶׁר אַתְּ חוֹכָה
וְאֵיךְ אֶשְׁכָּחֵךְ אֵיכָה וְאֵיכָה
אֶזְכֹּר לֶכְתֵּךְ אַחֲרַי מְשׁוּכָה
וְאָז אַלְבִּישֵׁךְ סוּתֵי מְלוּכָה
הֲמָאוֹס אֶמְאַס שִׁבְטֵי יְהוּדָה          רָנִּי עֲקָרָה לֹא יָלָדָה


לְיֶשְׁעֲךָ אֲחַכֶּה יָהּ וַאֲצַפֶּה
בְּלֵבָב נִשְׁבָּר נִדְכֶּה וְנִכְפֶּה
מֵרֹב יְגוֹנִי נֶאֱלַם הַפֶּה
וְכָל עֲצֵי הַשָּׂדֶה עָלָיו עֻלְפֶּה
לָמָּה אֲדֹנָי תִּזְנַח וְתִסְפֶּה
שְׁלַח לִמְזוֹרִי אֲרוּכָה וּמַרְפֵּא          וּבַשֵּׂר לִשְׁכוּלָה וְגַם גַּלְמוּדָה


מַה לָּךְ נַפְשִׁי עָלַי תֶּהֱמִי
וּמַה לָּךְ בְּכָל עֵת תָּרִיבִי עִמִּי
תִּגְעִי וְתִפְעִי כְּחוֹלָה תִדְמִי
כִּי עֲזָבוּנִי אָבִי וְאִמִּי
בִּדְבַר גּוֹחֵךְ בּטְחֵךְ שִׂימִי
אֲבַקֵּר צֹאנִי וְאֶדְרֹש עַמִּי          מֵעַל שֶׁן סֶלַע וּמְצוּדָה


הִנְנִי אֲדוֹנִי זֹועֲקָה מָרָה
בְּרוּחַ נְכֵאָה וְנֶפֶשׁ שְׁבוּרָה
צָרִי יְקִימֵנִי לוֹ לְמַטָּרָה
אוֹמֵר זֶה לָזֶה יְרֵה וְיָרָה
בְּלִבִּי תוּקַד אֵשׁ בּוֹעֵרָה
אָנָּא אַַל תִּטֹּש שֶׂה פְזוּרָה          עֲצוּבָה עֲזוּבָה עֲנִיָּה מְרוּדָה


חֲבוּיָה שְׁבוּיָה עַד מָה שִׁבְיָה
זְנוּחָה אֲנוּחָה סֹעֲרָה עֲנִיָּה
קוֹוָה לְיֶשְׁעֲךָ וּלְךָ צוֹפִיָּה
תְּצַפְצֵף בְּיָגוֹן בְּמַר הוֹמִיָּה
לְאַלּוּף נְעוּרֶיהָ הִיא בוֹכִיָּה
מַה לְּךָ עֲזַבְתַּנִי עֵרֹום וְעֶרְיָה
הָשֵב קְרוּאָה כַּלָּה יְפֵה פִיָּה
בַּעֲדִי זָהָב קְשׁוּטָה עֲדוּיָה          בְּשָׂשׂוֹן וְשִׂמְחָה וְרִנָּה וְתוֹדָה


שלחה אמי:
שֻׁלְּחָה אִמִּי בַּעֲווֹנוֹתַי
לָקְחוּ זָרִים בֵּית מְעוֹנוֹתַי
מֵחוֹל יַמִּים כָּבְדוּ יְגוֹנוֹתַי
הָלְכוּ בְעָמָל וְיָגוֹן שְׁנוֹתַי
עַל רֹב פְּשָׁעַי וְעַל זְדוֹנוֹתַי
יָדַעְנוּ יְיָ רִשְׁעֵנוּ עֲווֹן אֲבוֹתֵינוּ / שׁוּבָה יְיָ אֶת שְׁבִיתֵנוּ

לָמָּה יְיָ תִּשְׁכַּח צִיּוֹן
וְעַל מִי תִּטֹּש אֶת מְעַט הַצֹּאן
אֲשֶׁר הַיּוֹם כַּמָּה נִרְבָּצִים חִיצוֹן
עַד מָתַי תְּאַחֵר קֵץ הַקִּיצוֹן
חָנֵּנוּ כִּי רַב שָׂבַעְנוּ לָצוֹן / הַבִּיטָה וּרְאֵה אֶת חֶרְפָּתֵנוּ

מִשְׁפַּט עֲבָדִים עוֹבְדִים לְקוֹנָם
שֵׁשׁ יַעֲבֹד וְיִסְבֹּל יְגוֹנָם
וּבַשְּׁבִיעִית יֵצֵא לַחָפְשִׁי חִנָּם
וְכַמָּה שְׁבִיעִיּוֹת חָלְפוּ וְאֵינָם
וְעַמְּךָ עַד כֹּה בְּיַד אֲדוֹנָם / קְנֵנוּ כִּי לְךָ מִשְׁפַּט גְּאֻלָּתֵנוּ

הָאֵל שׁוֹפֵט מִשְׁפַּט כְּרִיתוּת
לָצֵאת בַּיּוֹבֵל שְׂדֵה רָשׁ וְכָתוּת
וְהָאָרֶץ לֹא תִמָָּכֵר לִצְמִיתוּת
וְכַמָּה יוֹבֵל נִצְמְתוּ צְמִיתוּת
וְיָרְשׁוּ אַרְצִי קוֹרְצֵי שְׁחִיתוּת / וְלֹא שַׁבְנוּ עַתָּה לְנַחֲלָתֵנוּ


שמרתי יום:
שָׁמַרְתִּי יוֹם גָּלוּת כְּשׁוֹמֶרֶת יָבָם
לְעֵינֵי כָל עַמִּים אֲשֶׁר אֲנִי בְקִרְבָּם
מִכָּל צַד בָּאִים וְעוֹנִים בְּנִיבָם
הָהּ לָךְ מַה תְּיַחֵלִי וְדוֹלְקִים שְׁבִיבָם
עֲנִיתִים בְּשָׁמְעִי נִיבָם וְרִיבָם
אֲיַחֵל נֶחָמוֹת בִּסְפָרָיו כְּתָבָם
קַנּוֹא וְנוֹקֵם לְשִׁמְךָ קַנֵּא      טֶרֶם יִקְרָאוּ וַאֲנִי אֶעֱנֶה


לְחוּצָה בְגָלוּת בְּחֵץ הַנִּזְרָק
בְּמַרְאֶה מְאָדָּם נִשְׁנַן כְּבָרָק
וְנִגְעִי בְסֵפֶר כְּרִיתוּת יְרַקְרַק
וַאֲנִי כִיבָמָה בְּלֹא רֹק מוּרָק
מָתַי תָּשִׂים שְׁמִי כְּשֶמֶן תּוּרַק
וְיֵבוֹשׁ צוֹרֵר אֲשֶׁר שֵׁן חָרָק      וְנָגִיד תְּמַנֶּה מִמַּטֵּה יְפֻנֶּה


מְחַל צוּר פִּשְׁעִי וְכַפֵּר רִשְׁעִי
וּרְאֵה נִגְעִי וְהַבֵּט לְמַרְעִי
וְשׁוּר נָא מַתְעִי נֶאֱסַף בְּצַלְעִי
וּבִלְבֵּל יְצוּעִי וְלֹא חַן לְפִצְעִי
פְּתַח נָא לְדִמְעִי דֶלֶת רְקִיעִי
וְעוֹרֵר יִשְׁעִי צוּר מוֹשִיעִי       וְחָכָם בְּיַבְנֶה בְּשֵׁם יְשְׂרָאֵל יְכַנֶּה


הָקֵם בִּרְקָמוֹת שְׂבֵעֵי רָצוֹן
וְכַלֵּה וְעַדֵּר מַקְהֲלוֹת לָצוֹן
וְהָסֵף וְהַשְׁלֵם קֵץ הַקִּיצוֹן
וְיַעֲלוּ לְרַנֵּן מְשַׂבְּרֵי עֶלְצוֹן
סָבִיב מַקְרִיבִים בְּמִזְבֵּחַ הַחִיצוֹן
וְגַם שָׁם תָּקִים אִמְרַת חֶפְצוֹן      עוֹד תַּעֲבֹרְנָה הַצֹּאן עַל יְדֵי מוֹנֶה


קדושות:


זה לעומת זה:
זֶה לְעֻמַּת זֶה יָרוּצוּ / שַׂרְפֵי מְעוֹנָי
אוֹמְרִים לָךְ קָדוֹשׁ קָדוֹשׁ / קָדוֹשׁ אֲדֹנָי


שׁוֹאֲלִים אַיֵּה זִיו הוֹדוֹ / אֵילֵי מְרוֹמִים
דּוֹבְרִים כֹּחַ מַעְבָּדוֹ / עַם בַּנְּעִימִים
שׂוֹחֲחִים עֻזּוֹ וּכְבוֹדוֹ / אוֹמְרִים בְּאֵימִים
מַעְיְנֵי פִיהֶם יָפוּצוּ / כִּדְבַר אֲדֹנָי


לַהֲקַת יַקִּירֵי עֶרֶץ / שִׁירָה תְרַנֵּן
וַחֲבוּרַת שַׂרְפֵי תֶרֶץ / זִמְרָה תְכוֹנֵן
וַעֲדַת נֶאֶמְנֵי אֶרֶץ / קוֹלָהּ תְּחַנֵּן
עֵת עֲנוֹת קָדוֹשׁ יַעְרִיצוּ / בִּגְאוֹן אֲדֹנָי


מַלְאֲכֵי רוֹמָה יַגִּידוּ / אֶת נִפְלְאוֹתָיו
טַפְסְרֵי חַמָּה יַסְהִירוּ / עַל נוֹרְאוֹתָיו
מַחֲנוֹת מַחְנוֹת יָעִידוּ / עֹז מִפְעֲלוֹתָיו
יַעֲנוּ יַחְדָּו יָלִיצוּ / מַעְשֵׂי אֲדֹנָי


הוֹדְךָ יַעְנוּ בַשִּׁירִים / זֶרַע קְדוֹשִׁים
פִּלְאֲךָ כָּל יוֹם מַזְכִּירִים / לֹא מַחֲרִישִׁים
עֻזְּךָ וּשְׁמָךְ מַאְמִירִים / כָּל הַנְּפָשִׁים
מַהֲלָלֶיךָ יַעְרִיצוּ / יִרְאֵי אֲדֹנָי.


שנאני אלים:
שִׁנְאַנֵּי אֵלִים / חֲצוּבֵי לֶהָבָה
לָז לַלָּז שׁוֹאֲלִים / אַיֵּה מְקוֹם הַמֶּרְכָּבָה
מַעֲרִיצִים וּמְהַלְלִים / דָּגוּל מֵרְבָבָה


שְׂרָפִים / אוֹזְרֵי עֹז / עֲטוּיֵי הוֹד כְּלִילוֹ
עוֹמְדִים / בְּכֵם מְפֻרְשָׁז / בַּחֲתֻלַּת זְבוּלוֹ
מִמַּעַל / גַּלְגַּל / וּמִתַּחַת גְּלִילוֹ
לוֹ / דֶגֶל יִשְׂאוּ / וְיָסֹבּוּ לְהַלְלוֹ
שְׂרָפִים עוֹמְדִים מִמַּעַל לוֹ


שֵׁשׁ כְּנָפַיִם / הֵם / מַרְעִידִים בְּפַחַד
שֵׁשׁ / וְאַרְבַּע פְּרוּדוֹת / לְאַרְבַּע חַיּוֹת יַחַד
כְּנָפַיִם / זְקוּפוֹת / וּפְנֵי חַד אֶל חַד
לְאֶחָד / חוֹקְרִים שִׁיר / וְזֶמֶר בְּלִי כַחַד
שֵׁשׁ כְּנָפַיִם שֵׁשׁ כְּנָפַיִם לְאֶחָד


בִּשְׁתַּיִם / טָסִים / סְבִיבוֹת כֵּס מְכוֹנָיו
יְכַסֶּה / יְקַר עֻזּוֹ / מִצִּבְאוֹת הֲמוֹנָיו
פָּנָיו / כְּמוֹ יְבַקְּשׁוּ / נִסְתָּר בְּחֶבְיוֹנָיו
לַהַט יְקוֹד פַּרְגּוֹד / בֵּינֵימוֹ וּבֵינָיו
בִּשְׁתַּיִם יְכַסֶּה פָנָיו


וּבִשְׁתַּיִם / מַחֲנוֹת / מִיָּמִין מְהַלְלָיו
יְכַסֶּה / נֹגַהּ שְׂמֹאל / בִּשְׁתֵּי מַחֲנוֹת זְבוּלָיו
רַגְלָיו / סְבִיבֵי זִיו / נִיצוֹצֵי חֲיָלָיו
עֶרְכָּם כִּצְפוֹת בָּזָק / רָצִים וְשָׁבִים אֵלָיו
וּבִשְׁתַּיִם יְכַסֶּה רַגְלָיו


וּבִשְׁתַּיִם / פֹּארוֹת / זִיו הוֹלֵךְ וְטוֹפֵף
יְעוֹפֵף / צִיץ כִּסֵּא / וְעָלֵימוֹ יְחוֹפֵף
קֶרֶן עֱזוּז חֶבְיוֹן / סְבִיבוֹתָם יְנוֹפֵף
רִפְיוֹנָם צָפוּי / נְסוֹגִים לְהִסְתּוֹפֵף
וּבִשְׁתַּיִם יְעוֹפֵף


וְקָרָא זֶה / שִׁנְאָן / לְמוּל שִׁנְאָן בְּמִשְׁמָר
אֶל / תַּקִּיף יְרוּצוּן / בְּכָל מַהֲלָל וּזְמָר
זֶה / שָׁלֹשׁ וּשְׁתַּיִם / וְזֶה אֶחָד בְּמִגְמָר
וְאָמַר / לָז שֵׁנִי / לְלָז חֹק לֹא יוּמָר
וְקָרָא זֶה אֶל זֶה וְאָמָר


קָדוֹשׁ / מֵאַרְבַּע / חַיּוֹת נִשָּׂאוֹת
קָדוֹשׁ / הוּא בְּאַרְבַּע / מַחֲנוֹת נוֹרָאוֹת
קָדוֹשׁ / בְּאוֹפַנִּים / עֵינַיִם מְלֵאוֹת
יְיָ צְבָאוֹת / רָם / בְּסוֹד שַׂרְפֵי פְלָאוֹת
קָדוֹשׁ קָדוֹשׁ קָדוֹשׁ יְיָ צְבָאוֹת


מְלֹא / יְצוּקֵי חֲצָצִים / וְחַשְׁמַלֵּי גְדוּדוֹ
כָּל / הַיּוֹם יְרוּצוּן / זֶמֶר לְהַעֲנִידוֹ
הָאָרֶץ / וְחֵילָהּ / הַתְּלוּיִים בְּיָדוֹ
כְּבוֹדוֹ / דוֹבְבִים כֵּן / הֲגוֹת הַכֹּל בְּיָדוֹ
מְלֹא כָּל הָאָרֶץ כְּבוֹדוֹ.
הבדלות:


שלח מנזר:
שְׁלַח מִנְזָר / לְעַם נִגְזָר / אֲשֶׁר הָפְזַר / הֵן וָהֵן
פִּינְחָס בֶּן / אֶלְעָזָר / בֶּן אַהֲרֹן / הַכֹּהֵן


לְנַחֵם צֹאן / וְקֵץ קִיצוֹן / וְיוֹם רָצוֹן / קְרָא לָהֶן
מְשֹׁךְ בְּחֵמָה / בְּנֵי אָמָה / וְיוֹם נְקָמָה / עֲשֵׂה בָהֶן
הֲפֹךְ כִּסְדוֹם / אֶרֶץ אֱדוֹם / אֲשֶׁר אֲנִי הֲדוֹם / לְרַגְלֵיהֶן
חִישׁ יְרֻשָּׁה / לִגְרוּשָׁה / וּלְרֹאשָׁה תְּהִי עֲלֵיהֶן
זֶה חֹדֶשׁ / נְוֵה חַדֵּשׁ / וְכָל קָדֵשׁ / נְתֹץ נְוֵיהֶן
קְרָא יְשׁוּעוֹת / לַיְגֵעוֹת / וְצֹאן רוֹעוֹת / עַל יְדֵיהֶן.
שירים שונים:
אדרשה חסדך:
אֶדְרְשָׁה חַסְדְּךָ / כִּי אֲנִי עַבְדְּךָ
אֶעֱרֹךְ נֶגְדְּךָ / מַהֲלָל נֶחֱמָד.


אלהי שא:
אֱלֹהַי, שָׂא עֲוֹנוֹתַי וְכַפֵּר –
וְאִם עָצְמוּ וְרַבּוּ מִלְּסַפֵּר,
וְזָכְרָה לִי חֲסָדֶיךָ, אֲדֹנָי,
וְאַל תִּפְקֹד עֲוֹן עָפָר וְאֵפֶר.
וְאִם יָצְאָה גְזֵרָה לַהֲמִיתִי,
אֱלֹהַי, בַּטְּלָה אוֹתָהּ וְהָפֵר,
וְשִׂימָה נָא פְדוּתִי מַחֲלָתִי
וְתוּגָתִי – מְקוֹם מוֹתִי וְכֹפֶר.


אלה חי:
אֱלֹהַּ חַי וְקַיָּם אֵין כְּעֶרְכָּךְ / עֲשֵׂה עִם עַבְדְּךָ חֶסֶד כְּדַרְכָּךְ
וּמַלֵּא מִשְׁאֲלוֹת לִבִּי מְהֵרָה / וְלֹא אָמוּת אֲנִי בֵּין כָּךְ וּבֵין כָּךְ.




אמון בחיק:
אָמוּן בְּחֵיק אֵל אֵיךְ בְּאַשְׁפּוֹת שָׁכְבּוֹ
שַׁחַר לְבֵית אֵל קָם לְסַפֵּר עָצְבּוֹ
יָמָיו מַכְאוֹבִים וָכַעַס בְּקִרְבּוֹ / גַּם בַּלַּיְלָה לֹא שָׁכַב לִבּוֹ


שִׁחַר פָּנֶיךָ וּבִקֵּר מְעוֹנֶיךָ
בְּנָעָמְךָ לַחֲזוֹת וְאִם בְּחֹק דִּינֶיךָ
צָדָה לִבְזוֹת וּפָנָה [מֵעִמֶּךָ] / וְגַם לָזֹאת לֹא שָׁת לִבּוֹ


לְבִנְךָ הִקָּרֵה שׁוֹכֵן שַׁחַק
וְרוּחַ יֵעָרֶה לִפְדּוֹת נִדְחָק
וְאַפְּךָ אַל יֶחֱרֶה וְקִצְפְּךָ הַרְחֵק / וְאִם הָלַךְ אַחֲרֵי שְׁרִירוּת לִבּוֹ


מֶלֶךְ הוֹשִׁיעָה [לְעַמְּךָ] בְּקָרְאוֹ
כִּי מִכָּל רִשְׁעָה שָׁב אֶל בּוֹרְאוֹ
וְלִפְנֵי תְמִים דֵּעָה בְּזָכְרוֹ חֶטְאוֹ / נִחַם וַיִּתְעַצֵּב אֶל לִבּוֹ


הֵאָזֵר גְּבוּרָה אֵל רָם וְנִשָּׂא
רַחֵם עַם נִבְרָא וְעָלָיו חוּסָה
וְיַקְרִיב שַׁי מוֹרָא כֹּהֵן וְנָשָׂא / מִשְׁפַּט בְּנֵי יִשְׂרָאֵל עַל לִבּוֹ


קָטָן בִּנְתִיב דָּתְךָ לִדְרֹךְ יִבְחַר
עַל כֵּן לְתוֹךְ בֵּיתְךָ חֲצוֹת לַיִל שִׁחַר
[חָמְ]לָה וְאַל חֲמָתְךָ עָלָיו תֵּחַר / כִּי [לַ]עֲבוֹדָתְךָ נְדָבוֹ לִבּוֹ.



אשר ראה:
אֲשֶׁר רָאָה לְכָל צָפוּן וְחָזָה / וְלֹא שִׁקַּץ עֱנוּת עָנִי וּבָזָה,
לְהָבִין דַעְתְּךָ הַרְחֵב לְבָבִי / וְשִׂימָה נָא לְעַבְדָּךְ בָּהּ אֲחֻזָּה –
וְאָז אֶשְׂבַּע תְּמוּנָתָךְ בְּהָקִיץ / וְתַחַת כִּסְאֲךָ נַפְשִׁי גְנוּזָה!


ביום אערך:
בְּיוֹם אֶעְרָךְ לְךָ הַקְשֵׁב לְשַׁוְעִי / וְיוֹם אֶהְגֶּה לְךָ בִּינָה הֲגִיגִי
חֲנִית הָרֵק לְמוּל חוֹרֵק וְשׁוֹרֵק / וְקַצֵּץ רֹאשׁ אֱוִיל בִּקֵּשׁ לְהָרְגִי
עֲשֵׂה נָא לִי כְּבֶן יָאִיר תְּשׁוּעָה / וְלָכְדֵהוּ כְּהָמָן הָאֲגָגִי.




בשלוה והשקט:
וּבִהְיוֹת כָּל אֵלֶּה נוֹהֲגוֹת בְּעִתָּם


בְּשַׁלְוָה וְהַשְׁקֵט הָיוּ קְדוֹשִׁים
בְּלֹא פֶגַע רַע וְלֹא דָבָר מַכְלִים
בְּמֶמְשָׁלָה רַבָּה וּבַאֲרִיכוּת יָמִים
בְּהוֹד וְהָדָר וְזִיו כְּבוֹד אֱלֹהִים
בֹּקֶר וָעֶרֶב וְצָהֳרַיִם לִפְנֵי שׁוֹכֵן שְׁחָקִים
בְּטַעְמָם יַעֲנֵם אֲשֶׁר הֵם בּוֹטִים
בְּנֹעַם שִׁירָה בְּחוּרִים מְרַנְּנִים
כָּל שָׁנָה מִתְוַדִּים לְמוּלְךָ וְאַתָּה מֵשִׁיב סָלָחְתִּי.


דעי נפשי:
דְּעִי נַפְשִׁי אֲדוֹנַיִךְ / אֲשֶׁר יִגְמֹל עָלָיִךְ
אֲשֶׁר יָרִיב יְרִיבָיִךְ / אֲשֶׁר הִשְׁמִיד מְצוּקָיִךְ
אֲשֶׁר הֵמִית שְׂנוּאָיִךְ / אֲשֶׁר הֶחְיָה אֲהוּבָיִךְ
תְּהִי אַהְבַת אֱלֹהַיִךְ / מְמֻסֶּכֶת בְּדָמָיִךְ
יְקֻדַּשׁ בַּעֲצָמָיִךְ / יְבֹרַךְ תּוֹךְ קְרָבָיִךְ
וּפִתְחִי אֶת שְׂפָתָיִךְ / וְשִׁירִי לוֹ בְשִׁירָיִךְ
וְאָז יִשָּׂא פְשָׁעָיִךְ / וְגַם יִסְלַח חֲטָאָיִךְ
וְתַעַבְדִי אֲשֶׁר יַקְשִׁיב / בְּיוֹם זֶה לְשִׂיחָיִךְ
וְלוֹ תֹאמְרִי לְעוֹלְמֵי עַד / אֲנִי עֶבֶד עֲבָדָיִךְ.


יביא לחדרו:
יָבִיא לְחֶדְרוֹ / הַדּוֹד מְאֹד מִדּוֹד נַעְלָה
רַעְיָה לְזִכְרוֹ / וּבְאַהֲבָה אוֹתוֹ חוֹלָה


שֶׁבֶת בְּצִלּוֹ / אֶחְמֹד וְלֹא אֶשִׁי
אֶתְאַו לְדִגְלוֹ / שֶׁאָהֲבָה נַפְשִׁי
קֶדֶם בְּהִלּוֹ / נֵרוֹ עֲלֵי רֹאשִׁי


אֵלֵךְ לְאוֹרוֹ / חֹשֶׁךְ וְרַק אוֹתִי הִפְלָה
גַּם בַּעֲבוּרוֹ / נַפְשִׁי בְּבִלְעָדָיו בָּחְלָה


לָעוּ דְבָרַי / יַעַן עֲזָבַנִי
אַלּוּף נְעוּרַי / מֵאָז אֲהֵבַנִי
כִּי חֵטְא אֲשׁוּרַי / עַתָּה סְבָבַנִי


הָהּ כִּי בְעָבְרוֹ / עָבַר עֲלֵי נַפְשִׁי נַחְלָה
גַּם סָר בְּשׁוּרוֹ / טוּבִי וּמַכָּתִי נַחְלָה


מָעוֹז וּמִגְדָּל / לַדָּל וְאַל תִּבְזֶה
לִנְצֹר עֲלֵי דַל / שָׂפָה וְאַל תֶּחְזֶה
חֵיל יַעֲקֹב דַּל / מִצַּר וְעִם כָּל זֶה


לֹא רָב בְּיוֹצְרוֹ / הָפֵר בְּרִית וּבְזוֹת אָלָה
גַּם לֹא אֲשׁוּרוֹ / הִטָּה וְלֹא נָתַן תִּפְלָה


הָעִיר וְעוֹרֵר / אַהְבַת כְּלוּלוֹתַי
לַלְבֵּן לְבָרֵר / קִצֵּי יְשׁוּעוֹתַי
וּכְאָז יְשׁוֹרֵר / פִּי שִׁיר יְדִידוֹתַי


יוֹם קָם דְּבָרוֹ / הַטּוֹב לְעָם מִנֹּף הֶעְלָה
זָרַע בְּחִירוֹ / יַעֲקֹב אֲשֶׁר אָהֵב סֶלָה.


יגל חזיון:
יִגָּל חָזוֹן וּבְשׂוֹרָה / אֶשְׁמַע וּשְׁנוֹת מִסְפָּר
יֶאֱתָיוּ גִּיל אֶחְגֹּרָה / מִשִּׁבְרִי לֹא אֶחְפָּר


שׁוּעִי יַעֲרֹךְ צוּר יִשְׁעִי / נָא וּלְהַרְגִּיעִי / צִיר תִּשְׁלָח
דַּי יָשֹׁר בַּעֲווֹן בִּצְעִי / צַר וּבְיַד פִּשְׁעִי / חֶפְצוֹ יִצְלָח


וַאֲנִי לַבְּרִית אֶנְצֹרָה / פָנַי וּבְתוֹךְ מִשְׁמָר
קוּמְךָ לָעַד אֶשְׁמֹרָה / עֹז וּצְדָקוֹת אֹמַר


לִדְבָרִים עַל לֵב אַעֲלֶה / אֶצְהַל לֹא אֶחֱלֶה / לִתְלָאוֹת
אַאֲמִין כִּי אַזְכִּיר פֶּלֶא / חָנֵס מִכֶּלֶא / חֹפֶשׁ לִרְאוֹת


שָׁם יָדְךָ עֶלְיוֹן נוֹרָא / מַטֵּה שִׁכְמִי שָׁבָר
יָמִין רָמָה וּבְמוֹרָא / גָדוֹל חֶסֶד גָּבָר


מִשֵּׂעִיר בָּבֶל בָּם אוֹת / תַּעֲשֶׂה נוֹרָאוֹת / לִי נָאוֹר
תַּצְמִית קָמַי וּלְהַרְאוֹת / גָּדְלְךָ נִפְלָאוֹת / תּוֹצִיא לָאוֹר


נוֹדֵד כֹּחַ אֶעֱצֹרָה / בּוֹטֵחַ בָּךְ נֶעֱזָר
יוֹם יוֹם וּלְהַגְדִּיל תּוֹרָה / בִּגְבוּרָתְךָ נֶאְזָר


הוֹד קוֹל בִּמְגִלָּה אָרִים / וַאֲקַדֵּם שִׁירִים / וּבְתוֹדָה
אָבוֹא וִימֵי הַפּוּרִים / יִהְיוּ נִזְכָּרִים / לִי לִתְעוּדָה


וּרְכוּשׁ עַל נֵס אֶבְזֹרָה / אֶתֵּן אֹמֶר יִשְׁפָּר
וּלְאֵין נָכוֹן אֶעְזֹרָה / בַּאֲשִׁישָׁה וּבְאֶשְׁפָּר


וַעֲלֵי עָשׂוֹר אֶזְכֹּרָה / חֶסֶד אֵל מַה יָּקָר
לַיְּהוּדִים הָיְתָה אוֹרָה / שִׂמְחָה שָׂשׂוֹן וִיקָר.


יי שטופה:
יְיָ שְׁטוּפָה חֲטוּפָה וּמִמָּוֶת קְטוּפָה מִכְלַל יֹפִי מִצִּיּוֹן 
לִמְאֹד צַר הֶעֱצִים קִצְפּוֹ וְשָׁלַח אֵשׁ בְּאַפּוֹ בְּשַׁעֲרֵי בַת צִיּוֹן 
מִקְדָּשִׁי הָיָה לְבִזָּה בְּיַד שַׁמָּה וּמִזָּה וַיַּצֶּת אֵשׁ בְּצִיּוֹן
הִנֵּה אָבְלָה וְאֻמְלָלָה בְּשָׁמְעָהּ קוֹל יְלָלָה אֵיכָה יָעִיב בְּאַפּוֹ אֲדֹנָי אֶת בַּת צִיּוֹן
בָּכֹה נִבְכֶּה וְכָף אֶל כַּף נַכֶּה בְּזָכְרֵנוּ אֶת צִיּוֹן
רְעָצוּנוּ מְחָצוּנוּ אוֹיְבֵינוּ כִּי שָׁם שְׁאֵלוּנוּ שׁוֹבֵינוּ שִׁירוּ לָנוּ מִשִּׁיר צִיּוֹן
רַבּוּ וְגָדְלוּ יְגוֹנָי אֵיךְ נָשִׁיר אֶת שִׁיר אֲדֹנָי וַתֹּאמֶר צִיּוֹן
בְּרַב עֲווֹנֵינוּ עֹל גָּלוּת סָבַלְנוּ וּבְכָל זֹאת יִחַלְנוּ כִּי אֱלֹהִים יוֹשִׁיעַ צִיּוֹן
נַחֵם תְּנַחֵם יְהוּדָה וְאֶפְרַיִם וְתִבְנֶה חוֹמוֹת יְרוּשָׁלַיִם הֵיטִיבָה בִרְצוֹנְךָ אֶת צִיּוֹן
קוֹל מְבַשֵּׂר תַּשְׁמִיעַ מְהֵרָה לְאֹם חִנָּם מְכוּרָה צַהֲלִי וָרֹנִּי יוֹשֶׁבֶת צִיּוֹן
עֶלְיוֹן מַהֵר חֶזְיוֹן נִחוּמִים וְאָז הָיִינוּ כְּחוֹלְמִים בְּשׁוּב יְיָ אֶת שִׁיבַת צִיּוֹן


יי שעה:
יְיָ שְׁעֵה לַחְשִׁי וְרַחְשִׁי / וֶהְיֵה נָא דוֹרְשִׁי
שׁוּבָה יְיָ חַלְּצָה נַפְשִׁי / הוֹשִׁיעֵנִי לְמַעַן חַסְדֶּךָ
שׁוּב מֵחֲרוֹן אַפֶּךָ / וְהִנָּחֵם עַל הָרָעָה לְעַמֶּךָ


לְהוֹדוֹת לְךָ קַמְתִּי / וְרַחֲמֶיךָ שִׂבַּרְתִּי
וּדְלָתֶיךָ דָפַקְתִּי / לְהַגִּיד בַּבֹּקֶר חַסְדֶּךָ


מֶלֶךְ רָם וּמִתְנַשֵּׂא / הֱיֵה לָנוּ מָעוֹז וּמַחֲסֶה
וְאֶל עַם בְּשִׁמְךָ חוֹסֶה / מְשֹׁךְ חַסְדֶּךָ


הַפְלֵה חֲסָדֶיךָ / לְזֶרַע יְדִידֶךָ
הָאִירָה פָנֶיךָ עַל עַבְדֶּךָ / הוֹשִׁיעֵנִי בְחַסְדֶּךָ


חַנּוּן רְפָא מְשׁוּבָה / בְּעָמְדִי לְפָנֶיךָ בִתְשׁוּבָה
זָכְרָה לִּי אֱלֹהַי לְטוֹבָה / וְחוּסָה עָלַי כְּרֹב חַסְדֶּךָ


זְכֹר דְּבַר חוֹזֶיךָ / לְעַם נִקְרָאִים אֲחוּזֶיךָ
וַאֲנִי אָשִׁיר עֻזֶּךָ / וַאֲרַנֵּן לַבֹּקֶר חַסְדֶּךָ


קָרֵב נָא יִשְׁעָם / כִּי מְאֹד בְּגָלוּת נִפְעָם
סְלַח נָא לַעֲווֹן הָעָם / הַזֶּה כְּגֹדֶל חַסְדֶּךָ.


כהן מעלה:
כֹּהֵן מַעְלָה / אוֹר פָּנָיו כְּמַרְאֵה בָרָק
וְכֹהֵן מַטָּה / בְּאוֹר פְּנֵי מִזְרָח יִבְרָק
כֹּהֵן מַעְלָה / גְּוִיָּתוֹ כְתַרְשִׁישׁ
וְכֹהֵן מַטָּה / דְּמוּת גְּוִיָּתוֹ מְשֻׁבֶּצֶת כְּמוֹ תַרְשִׁישׁ
כֹּהֵן מַעְלָה / הוֹד פָּנָיו כְּלַפִּידֵי אֵשׁ
וְכֹהֵן מַטָּה / וְעֵינָיו מַבְהִיקוֹת כְּכוֹכְבֵי אֵשׁ
כֹּהֵן מַעְלָה / זְרוֹעוֹתָיו וּמַרְגְּלוֹתָיו נְחֹשֶׁת
וְכֹהֵן מַטָּה / חֻקּוֹ לַעֲמֹד עַל מִזְבַּח הַנְּחֹשֶׁת
כֹּהֵן מַעְלָה / טָבוּעַ עַל שֵׁמוֹת שִׁבְעִים
וְכֹהֵן מַטָּה / יִשָּׂא עַל לִבּוֹ שֵׁמוֹת שִׁבְעִים
כֹּהֵן מַעְלָה / כְּסוּתוֹ כְּנָפַים שֵׁשׁ שֵׁשׁ
וְכֹהֵן מַטָּה / לָבוּשׁ שְׁמוֹנָה בִגְדֵי שֵׁשׁ
כֹּהֵן מַעְלָה / מָתְנָיו חֲגוּרִים בְּכֶתֶם אוּפָז
וְכֹהֵן מַטָּה / נֶחְגָּר בְּאַבְנֵט כְּמוֹ פָז
כֹּהֵן מַעְלָה / סוֹדֵר מְלֹא מַחְתָּה גַּחֲלֵי אֵשׁ
וְכֹהֵן מַטָּה / עוֹרֵךְ מְלֹא מַחְתָּה גַּחֲלֵי אֵשׁ
כֹּהֵן מַעְלָה / פִּתּוּחַ שֵׁם קֹדֶשׁ עַל מִצְחוֹ
וְכֹהֵן מַטָּה / צִיץ נֵזֶר הַזָּהָב עַל מִצְחוֹ
כֹּהֵן מַעְלָה / קוֹפֵץ יְמִינוֹ וּשְׂמֹאלוֹ לְרוֹם מֵצִיץ
וְכֹהֵן מַטָּה / רוֹחֵשׁ וְנוֹשֵׂא יָדָיו לְמַעְלָה מִן הַצִּיץ
כֹּהֵן מַעְלָה / שׁוֹקֵד בִּפְנִים וְנִקְרָא שַׂר הַפָּנִים
וְכֹהֵן מַטָּה / תָּאֳרוֹ בִּפְנִים וּמַסְבִּיר פָּנִים
כֹּהֵן מַעְלָה / תְּפִלָּה עוֹרֵךְ אָנָּא הַשֵּׁם
וְכֹהֵן מַטָּה / תַּעֲנִית עוֹרֵךְ וּמִתְוַדֶּה אָנָּא הַשֵּׁם
כֹּהֵן מַעְלָה / מְמֻנֶּה שַׂר עַל מַלְאֲכֵי שָׁלוֹם
וְכֹהֵן מַטָּה / מְמֻנֶּה שַׂר עַל זֶרַע הַשָּׁלוֹם
זֶה מְכַפֵּר מִשְּׁמֵי קֹדֶשׁ
[וְזֶה ]


כרת לבבי:
כָּרַת לְבָבִי עִם צוּר / מִשְׁפָּט לְעוֹלָם נָצוּר
זִכְרוֹ לְבִלְתִּי אֶשְׁכַּח / לִהְיוֹת בְּקִרְבִּי אָצוּר
אֵיךְ אֶשְׁכְּחָה יָהּ שִׁמְךָ / וַאְנִי בְּתוֹכוֹ עָצוּר.


לך יי הצדקה:
לְךָ יְיָ הַצְּדָקָה / כִּי יְמִינְךָ פְשׁוּטָה לְקַבֵּל שָׁבִים
– – – – – – / – – – – – 
לְךָ יְיָ הַצְּדָקָה / שׁוֹכֵן עַד לֹא יִתָּם
לְךָ הַשֵּׁם הַגָּדוֹל / אֲשֶׁר בּוֹ כָּל יְצוּר נֶחְתָּם
מְחֻלָּק לִשְׁנֵי שֵׁמוֹת / מְיֻסָּדִים בְּמִשְׁמַרְתָּם
הֲרִימוֹתָ שְׁנַיִם עוֹד / וְאַתְּ יָחִיד בְּאַרְבַּעְתָּם
שְׁחָקִים נִבְרְאוּ בָהֶם / וְכָל הַיְצוּר אֲשֶׁר תַּחְתָּם
[ל ]
מְקֻשָּׁרִים בְּאֶזְרוֹעֲךָ / בְּמַאֲמָרְךָ נִצָּבִים
הֲלֹא הָעֵת אֲשֶׁר תַּחְפֹּץ / יְהוּ כְאַיִן נֶחְשָׁבִים
כִּי יְמִינְךָ פְשׁוּטָה לְקַבֵּל שָׁבִים.


לך נפשי:
לְךָ נַפְשִׁי תְסַפֵּר כִּי יְצַרְתָּהּ / וְתַגִּיד כִּי בְיָדְךָ אֵל פְּעַלְתָּהּ
לְךָ בִּדְבַר יְהִי אָז נִמְצְאָה הִיא / וּמֵאַיִן כְּאוֹר עַיִן מְשַׁכְתָּהּ
לְךָ תַאְמִין וְגַם תּוֹרֶה בְיָמִין / וְתָעִיד כִּי בְקִרְבִּי אַתְּ נְפַחְתָּהּ
לְךָ תוֹדֶה עֲלֵי עַבְדוּת בְּעֵדוּת / אֱמֶת כִּי לַעֲשׂוֹת חֶפְצָךְ שְׁלַחְתָּהּ
לְךָ אָמָה בְּעוֹדָהּ בָּאֲדָמָה / וְיוֹם תָּשׁוּב לְךָ כַּאְשֶׁר נְתַתָּהּ
לְךָ עָצְמָהּ וְאַתָּה הוּא מְקוֹמָהּ / וְאַתְּ עִמָּהּ בְּכָל קוּמָהּ וְשִׁבְתָּהּ
לְךָ מֵעֵת הֱיוֹתָהּ יֵשׁ חֲיוֹתָהּ / וּמִפִּיךָ תְּבוּנָתָהּ וְדַעְתָּהּ
לְךָ תִדְרֹשׁ דְּבַר חֻקָּהּ וְשִׂפְקָהּ / לְךָ תוֹדֶה עֲלֵי מֵימָהּ וּפִתָּהּ
לְךָ תוֹחִיל בְּיוֹם תִּזְעַק וְתָחִיל / בְּרֹב צָרָה כְּמַבְכִּירָה בְלִדְתָּהּ
לְךָ תַקְרִיב קְרַב לִבָּהּ כְּקָרְבָּן / וְצַלְעוֹתָיו עֲצֵי אֵשׁ מַעֲרַכְתָּהּ
לְךָ תִשְׁפֹּךְ דְּמָעֶיהָ כְּנֶסֶךְ / וְאַנְחָתָהּ מְקוֹם עֶשֶׁן קְטָרְתָּהּ
לְךָ תִקֹּד בְּלֵב עָקֹד וְתִשְׁקֹד / בְּקוֹל שִׂיחָהּ עֲלֵי פִתְחָהּ וְדַלְתָּהּ
לְךָ תִקְרַב כְּמוֹ עֶבֶד לְמוּל רַב / וְכַשִּׁפְחָה תְּצַפֶּה אֶל גְבִרְתָּהּ
לְךָ תִכַּף וְתִפְרֹשׂ כַּף לְמוּל סַף / וְתִתְהַפֵּךְ וְתִשְׁתַפֵּךְ בְּגַעְתָּהּ
לְךָ תֶהְמֶה וְלֹא תִדְמֶה וְתִדְמֶה / לְצִפּוֹר קִוְתָה לָנוּד בְּרִשְׁתָּהּ
לְךָ תָקוּם חֲצוֹת לַיְלָה וְתִשְׁמֹר / לְסַפֵּר מַלְאֲכוֹתֶיךָ מְלַאכְתָּהּ
לְךָ תִכְלֶה וּפָנֶיךָ תְחַלֶּה / בְּבֹר כַּפָּהּ וְנִקְיוֹן מַחֲשַׁבְתָּהּ
רְפָה שִׁבְרָהּ הֱיֵה שִׂבְרָהּ וְעֶזְרָהּ / קְרָא יִשְׁעָהּ מְחֵה פִשְׁעָהּ בְּגִשְׁתָּהּ
רְאֵה עָנְיָהּ שְׁמַע בִּכְיָהּ לְךָ יָהּ / בְּמָקוֹם בִּלְתְּךָ אֵין שָׁם וּבִלְתָּהּ
גְּמוּל תָּשִׁיב וְלָהּ תּוֹשִׁיב וְתַקְשִׁיב / לְשַׁוְעָתָהּ וְדִמְעָתָהּ בְּרִדְתָּהּ
לְעַג שַׁדַּי לְצָרִים לָעֲגוּ לָהּ / נְקֹם נִקְמַת כְּלִמָּתָהּ וּבָשְׁתָּהּ
הֱיֵה מִצַּר לְצוּר מִבְצָר בְּמֵצַר / וְאַל תַּסְגֵּר יְחִידָה שֶׁגְּדַלְתָּהּ
וְלֹא אוֹיֵב יְחָרְפֶהָ וְתִשָּׂא / וְלֹא אַכְזָר יְצוּדֶהָ בְלֶכְתָּהּ
אֲבָל אַנְשֵׁי שְׁלוֹמָהּ בָּגְדוּ בָהּ / וְדָמָהּ וַחֲמָסָהּ עַל חֲבֶרְתָּהּ
אֲנִי כָּל עֵת אֲבַקֵּשׁ אֶת שְׁלוֹמָם / וְהֵמָּה בִקְּשׁוּ נַפְשִׁי לְקַחְתָּהּ
וְאָמְנָם כִּי פְרִי הָעֵץ בְּשָׁרְשׁוֹ / וְהַמָּשָׁל אֱמֶת כָּאֵם כְּבִתָּהּ.


לך שדי:
לְךָ שַׁדַּי / וְאָמַר דַּי / לְגֻלַּת רוֹם וְחֵילֶיהָ
לְךָ מָרוֹם / יָם וְדָרוֹם / וְכָל שֵׁשֶׁת גְּבוּלֶיהָ
הֲלֹא תָעִיד / וְגַם תַּגִּיד / גְּדֻלָּתְךָ בְּמִלֶּיהָ
הַמֵּאִיר / לָאָרֶץ / וְלַדָּרִים עָלֶיהָ


לְךָ עֶלְיוֹן / מְקוֹם חֶבְיוֹן / הֲדָרֶךָ וְהוֹדֶךָ
לְךָ הַתָּו / אֲשֶׁר תַּחְתָּיו / גַּלְגַּלֵּי יְסוֹדֶךָ
וְכָל גַּלְגַּל / וְכָל מַעְגָּל / יְהוֹדֶךָ יְיַחְדֶּךָ
הֲכִי הַכֹּל / כְּמוֹ אֶשְׁכֹּל / תְּלוּיִים הֵם בְּיָדֶךָ
וּמִי לֹא נָע / וְלֹא נִכְנָע / בְּזָכְרוֹ שֵׁם כְּבוֹדֶךָ
וּמִ יָכִיל / וּמִי יַשְׂכִּיל / וּמִי יַעֲמֹד בְּסוֹדֶךָ
גְּדוּלָתָךְ / פְּעֻלָּתָךְ / לְבַב אִישׁ לֹא יְכִילֶהָ


לְךָ כָּל יְסוֹד / וְתֵדַע סוֹד / הַגַּלְגַּל הָעֶלְיוֹן
אֲשֶׁר אָרַח / מִמִּזְרָח / וְיִתְגַּלְגֵּל כְּגִלָּיוֹן
וְסוֹד יַמְתִּיק / בְּעֵת יַעְתִּיק / גְּלִיל שֶׁמֶשׁ בְּלֹא רִפְיוֹן
עֲשׂוֹת רֶמֶשׁ / וְצֵאת שֶׁמֶשׁ / כְּמוֹ חָתָן בְּאַפִּרְיוֹן
וְהוּא הָעֵד / בְּכָל מוֹעֵד / בְּאֵין אֹמֶר וְלֹא הֶגְיוֹן
וְרֹאשׁ דְּבָרוֹ / כִּי יְצָרוֹ / אֵל אֶחָד בְּלִי דִמְיוֹן
עֲבֹר צִיָּה / וְתַחְתִּיָּה / לְהָאִיר מַאֲפֵלֶיהָ


לְךָ דַּיָּן / כָּל עִנְיָן / וְכָל קִנְיַן פְּלוּסֶיךָ
לְךָ אַדִּיר / לְךָ יַאְדִּיר / הֲמוֹן קַצְוֵי אֲפָסֶיךָ
מִי יַעְצֹר / וּמִי יִבְצֹר / פְּלָאֶיךָ וְנִסֶּיךָ
מִי חָכָם / וּמִי יֶחְכַּם / וּמִי יַעְשֶׂה כְמַעְשֶׂיךָ
וְאַתְּ נָאוֹר / וְתַעְטֶה אוֹר / אֶרֶץ לָךְ וְחֵילֶיהָ
לְךָ וֵילוֹן / וְהַחַלּוֹן / אֲשֶׁר לִפְאַת צְפוֹנֶךָ
לְךָ שִׁנְאָן / וְרִבּוֹ רִבְבָן / וְהֵם כְּאַיִן לְפָנֶיךָ
לָז אֶל לָז / בְּקוֹל מַעְלָז / הֲלֹא שׁוֹאֲלִים לִמְעוֹנֶךָ
וְיָעִידוּן / וְיַגִּידוּן / גְּבוּרָתְךָ וְחִנֶּךָ
וְהַנַּעְלָה / וְהַמְּעֻלָּה / תַּרְבֶּה מַהֲלָלֶיהָ


לְךָ קוֹשֵׁר / חִין יֹשֶׁר / סַנְדַּלְפוֹן לְכוֹתֶרֶת
לְךָ עָנָף / וְעֵיט כָּנָף / מְהֻדֶּרֶת וּמְעֻטֶּרֶת
לְךָ יָקָר / בְּלִי נֶחְקָר / הוֹד וְהָדָר וְתִפְאֶרֶת
וְנוֹרָאוֹת / וְנִפְלָאוֹת / עֲלִילוֹת לְמַזְכֶּרֶת
שִׁית רוֹם דּוֹר / לְדוֹר וָדוֹר / לְגִבְעָה וְכָל חֲיָלֶיהָ.


רם את:
רָם אַתְּ עֲלֵי כָל בְּרָכָה / וְאֵיךְ אֶעֱרֹךְ שִׁיר [וְאֵ]יכָה
ל יְנֻחַם לְבָבִי / בְּזָכְרִי הַמְּלָאכָה


שארית קהלה:
שְׁאֵרִית קְהִלָּה / סַלְסְלִי תְהִלָּה / יַשְְּׁרִי מְסִלָּה / סַקְּלִי אֹרַח
לְנוֹרָא וְעֶלְיוֹן / אֲשֶׁר שָׁב לְצִיּוֹן / וְיָחִישׁ פִּדְיוֹן / מִפְּאַת מִזְרָח
מַה לָּךְ מְבַכָּה / מְעֻנָּה וּמֻכָּה / הַיֶּשַׁע מְחַכָּה / תָּצִיץ וְתִפְרָח
הַנֶּאֱנָקָה / מִנְעִי צְעָקָה / כִּי יוֹם צְדָקָה / תִּטְלָל וְתִפְרָח.
שבויה עניה:
שְׁבוּיָה עֲנִיָּה מְכוּרָה לְזָרִים
ל…יה נְטוּשָׁה לְיַד אַכְזָרִים
צ אש מורים
הִנָּה נְתוּנָה לְמוֹאָבִים וְהַגְרִים
בֵּין הַמְּצָרִים לְאִישָׁהּ קוֹל תָּרִים
וְשַׁלָּמָה אֶהְיֶה בֵּין שמ רִים
בּוֹכִיָּה הוֹמָה תַּחַת עֹל זָרִים
נָא עוֹרֵר [גְּבוּרָתֶךָ] אֵל שׁוֹכֵן חֶבְיוֹן / אַתָּה תָקוּם תְּרַחֵם צִיּוֹן.


לְחוּצָה מְ[חוּ]צָה נוֹתְרָה שׁוֹמֵמָה
בְּיַד זָרִים הוֹמָה וְנִכְנְ[עָה] לָאֲדָמָה
וְנִמְשְׁלָה בֵין רוֹמָה מָה.


שבחה בחכי:
שְׁבָחָה בְחִכִּי / וְשִׁירָה כְעֶרְכִּי / אֲתַנֶּה לְמַלְכִּי / בְּפַחַד וְאֵימָה
לְטוּבוֹ אֲקַוֶּה / וְצִדְקוֹ אֲחַוֶּה / וְחַסְדּוֹ יְצַוֶּה / לְגֶזַע אֲיֻמָּה
מְרוֹמָם בְּפִי כֹל / וְקַדְמוֹן וְיָכֹל / וְתוֹלֶה כְאֶשְׁכֹּל / אֲדָמָה בְלִימָה
הֲדָרוֹ אֲרַנֵּן / וְהוֹדוֹ אֲשַׁנֵּן / וְנֶגְדּוֹ אֲכוֹנֵן / שְׂעִפַּי בְחָכְמָה
הֲמוֹנֵי זְבוּלָה / וְנִינֵי סְגֻלָּה / מְתַנִּים לְנַעְלָה / תְהִלָּה עֲצוּמָה
הֲלֹא הוּא לְבַדּוֹ / וְהַכֹּל בְּיָדוֹ / וְזִכְרוֹ וְהוֹדוֹ / בְּפִי כָל נְשָׁמָה.


שבחי נפשי:


שַׁבְּחִי נַפְשִׁי לְצוּרֵךְ / כִּי לִכְבוֹד עֻזּוֹ יְצָרֵךְ
לוֹ תִכְרַע קוֹמָה וּבֶרֶךְ / גַּם נִשְׁמַת כָּל חַי תְּבָרֵךְ


שֵׁם נִכְבָּד נוֹרָא וְאָיֹם / שִׂימִי יִרְאָתוֹ בְלִבֵּךְ
יִחוּדוֹ זִכְרִי בְכָל יוֹם / צִפְנִי אַהְבָתוֹ בְקִרְבֵּךְ
וִיצַו לָךְ יֶשַׁע וּפִדְיוֹם / מִצַּר שֶׁעוֹמֵד לְרִיבֵךְ
כִּי הוּא חַיַּיִךְ וְאֹרֶךְ / יָמַיִךְ יִשְׁעֵךְ וְאוֹרֵךְ


לִמְדִי לַעֲשׂוֹת אֶת רְצוֹנוֹ / וּלְכִי אַחַר מַהֲלָכָיו
תִּנָּצְלִי מֵאֵשׁ חֲרוֹנוֹ / תִּוָּשְׁעִי מֵחֹם פְּלָכָיו
תָּבֹאִי לִרְעוֹת בְּגַנּוֹ / אַתְּ עִם כָּל קֹוָיו וְחוֹכָיו
עֵת תָּשׁוּבִי אֶל מְקוֹרֵךְ / אָז יִיטַב לִי בַעֲבוּרֵךְ


מֵהַבְלֵי עוֹלָם וְהֶתְלוֹ / הִמָּלְטִי נֶפֶשׁ יְחִידָה
מַאְסִי שִׂמְחָתוֹ וְגִילוֹ / זִכְרִי נָא יוֹם הַפְּרִידָה
עֵת תֶּחְזִי צוּרֵךְ בְּגָדְלוֹ / תָּנוּחִי מִן הָעֲבוֹדָה
הִתְרַצִּי אֵלָיו בְּשִׁירֵךְ / טֶרֶם שׁוּבֵךְ אֶל עֲפָרֵךְ


הֵא לָךְ מַחְשָׁבָה נְכוֹנָה / נִשְׁמַת אֵלִי הַטְּהוֹרָה
מִתַּאֲוַת גּוּף הַצְּפוּנָה / הִבָּדְלִי זַכָּה וּבָרָה
לֵאלֹהֵי קֶדֶם מְעוֹנָה / אַתְּ אָמָה בַּגֵּו עֲצוּרָה
כִּי הוּא תוֹחַלְתֵּךְ וְשִׂבְרֵךְ / הָרוֹפֵא חָלְיֵךְ וְשִׁבְרֵךְ.


שבת משושי:
שָׁבַת מְשׂוֹשִי וְרַבּוּ יְגוֹנָי
גָּבַר שׁוֹסִי וְעָצְמוּ מוֹנָי
נִמְשַׁךְ קִצִּי עַל רֹב עֲווֹנָי / הַלְעוֹלָמִים יִזְנַח יְיָ


לְשִׁמְךָ יְקַוּוּ בְּנֵי אֵיתָנִים
בִּבְכִי יָבוֹאוּ וּבְתַחֲנוּנִים
תָּשׁוּב תְּרַחֲמֵם וְתִכְבֹּשׁ זְדוֹנִים
זְכֹר לִי צִדְקַת שׁוֹמֵר אֱמוּנִים / פָּנִים בְּפָנִים יְדָעוֹ יְיָ


מָרוֹם תִּכֵּן זְבוּל בַּזֶּרֶת
מִידֵי שִׁפְחָה תַּצִּיל גְּבֶרֶת
וְרַבַּת בָּנִים תּוֹשִׁיב עֲקֶרֶת
זְכֹר לִי צִדְקַת מַלְאַךְ עֲתֶרֶת / נָתַן אֶת הַקְּטֹרֶת לִפְנֵי יְיָ


הַבֵּט עַמְּךָ נִגַּשׂ וְנַעֲנֶה
בָּזוּז וְשָׁסוּי אָנָה וְאָנֶה
בְּעֵילָם וְאַשּׁוּר וּבִקְצֵה דְדָנֶה
זְכֹר לִי צִדְקַת מַלְאָךְ מְקַנֵּא / הַבָּא לִפְנֵי בּוֹא יוֹם יְיָ


רְאֵה בֵּית יַעֲקֹב דַּלִּים וְרָשִׁים
רְאֵה כִּי בְעָלוּם אֲדוֹנִים קָשִׁים
וְכִי עַל גַּבָּם חָרְשׁוּ חוֹרְשִׁים
זְכֹר לִי צִדְקַת נֶאֱמַן קְדוֹשִׁים / טוֹב עִם אֲנָשִׁים וְטוֹב עִם יְיָ


יְהוּדָה וְאֶפְרַיִם צָרִים הֱצִיקוּם
אֱלִיפַז וְקֵדָר יַחַד דְּפָקוּם
בְּאַרְצוֹת מוֹנִים דּוֹלְקִים דְּלָקוּם
נָפְלוּ בִידֵי לֹא יוּכְלוּ קוּם / עַתָּה אָקוּם יֹאמַר יְיָ


[גּ
בּ
י
ר
ו
ל ]


שדודים נדודים:


שְׁדוּדִים נְדוּדִים תְּקַבֵּץ / אֶל נְוַת מַרְבֵּץ / וְלוֹבְשֵׁי תַשְׁבֵּץ
לְכַפֵּר עַל הַדָּמִים / בֵּין הָעַמִּים / לְבֵית עוֹלָמִים / מֵאָז אָמַר שְׁלֹמֹה


לִִבְנֵי קְטוּרָה / שִׂים בָּם מְדוּרָה / וּמִבְּנֵי גְבִירָה
הָסֵר זַעְמָךְ / וּגְדֹר כַּרְמָךְ / וְיִשְׂרָאֵל עַמָּךְ / כֶּרֶם הָיָה לִשְׁלֹמֹה


מַלְכִּי וְחֵילִי / הֱיֵה עוֹזֵר לִי / וְכוֹנֵן זְבוּלִי
וְשִׁיר לְךָ אָשִׁיר / וְשַׁי לְךָ אַכְשִׁיר / בְּמִזְמוֹר וָשִׁיר / הַשִּׁירִים אֲשֶׁר לִשְׁלֹמֹה


הַרְאֵה לַהֲמוֹנַי / טוּבְךָ שׁוֹכֵן מְעוֹנַי / מְיַחֲלִים יְשׁוּעַת אֲדֹנָי
כְּמֵאָז בֵּין חֲנֵסִים / עֲשֵׂה אוֹת וְנִסִּים / עֲנֵנִי מוֹשִׁיעַ חוֹסִים / גַּם אֵלֶּה מִשְׁלֵי שְׁלֹמֹה


חִזְקוּ בְּנֵי נְדִיבִים / זֶרַע אֲהוּבִים / וּבִטְחוּ בְיוֹשֵׁב כְּרוּבִים
כִּי הַקֵּץ נִגְמַר / וְצַדִּיק יִפְרַח כַּתָּמָר / מְהֵרָה כִּי כֹה אָמַר / יְיָ אֶל שְׁלֹמֹה.


שובב עם:
שׁוֹבֵב עַם וְקַדְּמֶנּוּ / לְבַיִת גָּלָה מֶנּוּ
מֵעָפָר הֲקִימֶנּוּ / לְרֹאשׁ גּוֹיִים תְּשִׂימֶנּוּ
כְּבֵן יָחִד תְּרַחֲמֶנּוּ / אֲשֶׁר אִמּוֹ תְנַחֲמֶנּוּ


תְּפַסֵּג אַרְמוֹן וּמִגְדָּל / וּכְבוֹד זָרִים יִדַּל
וְרֹגֶז רְשָׁעִים יֶחְדַּל / וְכִסֵּא דָוִד יִגְדַּל
וְתָקִים מֵעָפָר דַּל / וּמֵאַשְׁפּוֹת תְּרִימֶנּוּ


הָרֵם תָּרִים קַרְנִי / וְהָקֵם תָּקִים סַרְנִי
וְתִשָּׂא בְחֶבֶל תָּרְנִי / וְתִטַּע בְּצִיּוֹן אָרְנִי
וְתַשְׁמִיד מֵפִיץ גָּרְנִי / וְהַחֲרֵם תַּחֲרִימֶנּוּ


זְרוּיֵי קְצָווֹת תְּכַנֵּס / וְתִשְׁלַח מָתְנָיו מְשַׁנֵּס
וְתוֹסִיף שֵׁנִית שְׂאֵת נֵס / וְתָעִיר גְּאֻלַּת חָנֵס
וְתִקְרָא לְעוֹבֵד חֲנִסְנֵס / הֶרֶף חֲדַל מִמֶּנּוּ.


שובי נפשי:

שׁוּבִי נַפְשִׁי לִמְנוּחָיכִי / כִּי יְיָ גָּמַל עָלַיכִי
הֲלֹא מֵרוּחַ פִּיו נְפָחֵךְ / וּמִכַּף רֶגֶל וְעַד רֹאשׁ מְתָחֵךְ
וּמִכֹּחַ תְּכוּנָתוֹ בִּמְעַט הֱכִינֵךְ / וּמֵעֹצֶם תְּבוּנָתוֹ בְּמִקְצָת הֱבִינֵךְ
וְהִשְׂכִּילֵךְ לָתוּר חָכְמוֹת / וְהֶחְכִּימֵךְ לָדַעַת מְזִמּוֹת
וְהִכְתִּירֵךְ בְּדַעַת וּתְבוּנָה / וְהִדְרִיכֵךְ עַל דֶּרֶךְ נְכוֹנָה
וְאַתְּ שָׂטִית תַּחַת צוּרֵךְ / וּפָרַקְתְּ עֻלּוֹ מֵעַל צַוָּארֵךְ
וַתְּתַעֲבִי אֶת שִׂכְלֵךְ / וַתִּמְשְׁכִי בְכִסְלֵךְ יָקָר הוֹלֵךְ
וַתִּבְעֲטִי בְחָכְמָתֵךְ / וַתָּשִׂימִי הָרַע מְגַמָּתֵךְ
וַתִּפְשְׁטִי בִגְדֵי אֲהָבוֹת / וְתִּלְבְּשִׁי תַחְתָּם בְּלוֹיֵי סְחָבוֹת
וַתְּכַבִּי אֶת נֹגַהּ שִׁמְשֵׁךְ / וַתַּשְׁלִיכִי אֶת עֲטֶרֶת רֹאשֵׁךְ
וַתַּחַרְשִׁי רָעוֹת לַבְּקָרִים / וַתָּשׂוּכִי אֶת דַּרְכֵּךְ בַּסִּירִים
וַתִּרְעִי עֲווֹנוֹת עֲדָרִים עֲדָרִים / וַתִּצְבְּרִי מִרְמוֹת חֳמָרִים חֳמָרִים
וַתַּשְׁחִיתִי אֶת נֹעַם יָפְיֵךְ וַתִּתְחַבָּלִי / וַתֵּלְכִי אַחֲרֵי הַָהֶבֶל וַתֶּהְבָּלִי
עַל מַה נִּאַצְתְּ אֱלֹהַיִךְ כָּל זֹאת / וַתְּשַׁחֲרִיהוּ הַיּוֹם בְּפָנִים עַזּוֹת
עַל מִי בָטַחַתְּ / כִּי נִסְרַחַתְּ
וַתַּרְבִּי חֲמָסֵךְ / וַתִּשְׁכְּחִי עוֹשֵׂךְ
וְלֹא אָמַרְתְּ אַיֵּה אֱלוֹהַּ עוֹשָׂי / צוֹפֶה עֲלוּמַי וּבוֹחֵן מַעֲשָׂי
מָה אֲמֻלָּה לִבָּתֵךְ / מַה טְּרִיָּה מַכָּתֵךְ
מָה אֲנוּשָׁה מַחֲלָתֵךְ / מַה צְּרוּבָה מִכְוָתֵךְ
אֵין חוֹבֵשׁ לְשִׁבְרֵךְ / אֵין צָרִי לְצִירֵךְ
עַל מִי תָנוּסִי לְעֶזְרָה / יוֹם אֱלֹהַיִךְ אֵלַיִךְ יִקְרָא
מַה תָּשִׁיבִי וְרָעָתֵךְ רַבָּה / מַה תַּעֲנִי וְחַטָּאתֵךְ כְּתוּבָה
בְּעֵט בַּרְזֶל וְעוֹפֶרֶת / עַל סְגוֹר לִבֵּךְ לְמִשְׁמֶרֶת
לָכֵן שִׁמְעִי בַת וּרְאִי וְהַטִּי אָזְנֵךְ / לְהִנָּצֵל מִפַּח פִּקְחִי נָא עֵינֵךְ
הִנָּזְרִי מִפֶּשַׁע טֶרֶם יֶאֱמָץ / וְרַחֲקִי מֵרֶשַׁע טֶרֶם יֶחְמָץ
לַחֲמִי אֶת יִצְרֵךְ בְּחַרְבוֹת תּוֹרָה / וְשׁוּבִי לְיוֹצְרֵךְ בְּדַעַת טְהוֹרָה
הִנָּחֲמִי נֶצַח עַל עֲשׂוֹת זִמָּה / וּבְחַטָּאתֵךְ שִׁלְחִי חֶרְמֵשׁ בַּקָּמָה
מַהֲרִי הִתְנַעֲרִי מֵרֹב עֲווֹנָיְכִי / וְלִפְנִי תְשׁוּבָה שִׂימִי פָנָיְכִי
וְכַבְּסִי מֵרָעָה לִבֵּךְ / וְרַחֲצִי בְנִקָּיוֹן קִרְבֵּךְ
הִטַּהֲרִי מֵעֲווֹנוֹת עֲלוּמָיְכִי / וְהִתְכַּבְּסִי מִמִּרְמוֹת זְמָמָיְכִי
פַּלְּסִי בְצֶדֶק מַעְגָּלָיְכִי / וְיַשְּׁרִי בְמִשְׁפָּט מַסְלוּלָיְכִי
וְהֵיטִיבִי בְּחֶסֶד מַעְבָּדָיְכִי / וְגַאֲלִי מִשַּׁחַת חַיָּיְכִי
וְהַמְתִּיקִי מִנֹּפֶת זְמִירוֹת חִכֵּךְ / וְקוּמִי רֹנִּי בַלַּיְלָה לְמַלְכֵּךְ
וּשְׂאִי אֵלָיו כַּפַּיִךְ / וְהִשְׁתַּחֲוִי לוֹ עַל אַפַּיִךְ
וְהִכּוֹנִי לִקְרָאתוֹ בְּזֶמֶר נָעִים / וְשַׁחֲרִי אֶת פָּנָיו בְּשִׁירֵךְ לִרְגָעִים
וְהַמְלִיכִיהוּ עָלַיִךְ בֶּאֱמוּנָה / וְיַחֲדִי אֶת זִכְרוֹ בְּדַעַת נְכוֹנָה
וְרַעֲדִי מִפַּחְדּוֹ / וְהִתְחַנְנִי נֶגְדּוֹ
וְרַעֲשִׁי מִכֹּחוֹ / וְהִתְנַפְּלִי נִכְחוֹ
זַעֲקִי אֵלָיו / וְהִתְיַצְּבִי עָלָיו
וְיַחֲלִי רְצוֹנָיו / וְהִשְׁתַּחֲוִי לְפָנָיו
וְעַל מִשְׁמַרְתֵּךְ עִמְדִי וְהִתְוַדִּי לִשְׁמוֹ / וְהַלְלִי לְכֵס מְרוֹמוֹ.


שוכן עד מאז לבדך:
שׁוֹכֵן עַד מֵאָז לְבַדֶּךָ / אֶחָד וְאֵין שֵׁנִי לְצִדֶּךָ
מְחֵה פְשָׁעַי בְּעָמְדִי נֶגְדֶּךָ / כִּי סָמַר בְּשָׂרִי מִפַּחְדֶּךָ
וְאַל תָּבוֹא בְמִשְׁפָּט אֶת עַבְדֶּךָ.


אִם תִּשְׁפֹּט גֶּבֶר בְּחֵטְא יֻחָם / תַּם עוֹפֶרֶת מֵאֵשׁ וּפֶחָם
וְאִם מוֹדֶה וְעוֹזֵב לֹא יְרֻחָם / מִי הוּא זֶה אֲשֶׁר יָשׁוּב וְנִחָם
עַל כֵּן לִבִּי אֲשֶׁר בְּקִרְבִּי חָם / בְּזֵכֶר גֹּדֶל חַסְדְּךָ יְרֻחָם
יָהּ אִם גָּדוֹל עֲווֹנִי מִנְּשֹׂא / גָּדוֹל מֵעַל שָׁמַיִם חַסְדֶּךָ.


אִם יֶחֱטָא אִישׁ לְאִישׁ בְּפִשְׁעֵהוּ / יָתֵר צַדִּיק מֵרֵעֵהוּ
וְאַף כִּי יוֹצֵר אֱנוֹשׁ וְרוֹעֵהוּ / אֲשֶׁר טֶרֶם בְּרָאוֹ וַיִּטָּעֵהוּ
הוּא יִסְלַח לְרִשְׁעֵהוּ / וְיֹאמַר מִשַּׁחַת פְּדָעֵהוּ
[לְחַטָּא]תְךָ מָצָאתִי כֹפֶר / אֲשֶׁר בּוֹ מִיַּד שְׁאוֹל אֶפְדֶּךָ.


צוּר מַקְדִּים אֲרוּכָה לְסָרָבִים / בְּטֶרֶם יָשִׂים רְכוּבוֹ עָבִים
עֵינָיו צוֹפוֹת רָעִים וְטוֹבִים / וְעַל סִפְרוֹ כֻּלָּם נִכְתָּבִים
אָנָּא רְפָא מְשׁוּבַת שׁוֹבָבִים / כִּי גֵרִים אֲנַחְנוּ וְתוֹשָׁבִים
כִּי צֵל יָמֵינוּ עֲלֵי אָרֶץ / וְחֶלְדֵּנוּ כְאַיִן נֶגְדֶּךָ.


שומע תפילה:
שׁוֹמֵעַ תְּפִלָּה שְׁמַע אֶת קוֹלֵנוּ
לְעָנְיֵנוּ תַבִּיט וְתִפְנֶה אֵלֵינוּ
מְהֵרָה תִשְׁלַח מְבַשֵּׂר לְגָאֳלֵנוּ / וּמַעֲשֵׂה יָדֵינוּ כּוֹנְנָה עָלֵינוּ


אָרַךְ גָּלוּתֵנוּ וְקִצֵּנוּ נִמְשַׁךְ
הֲדָרֵנוּ יָצָא וְאוֹרֵנוּ חָשַׁךְ
נָפַלְנוּ בְיַד עוּץ וְגַם אַשּׁוּר וְשֵׁשַׁךְ
נְשָׁכַנוּ תַנִּין בְּלֹא לַחַשׁ יִשָּׁךְ / כֹּחֵנוּ הִכְשִׁיל וְהִכְבִּיד עֻלֵּנוּ.


גְּאוֹן עֻזִּי נִשְׁבַּת וּמְשׂוֹשִׂי נֶעְדָּר
יִפְעָתִי חֻלְּלָה וּמְאוֹרִי קָדָר
הֱבִיאוּנִי בְמַסְְגֵּר יְטוּר נָפִישׁ וְקֵדָר
רוּחֲךָ יֵעָרֶה אֵל בְּכֹחַ נֶאְדָּר
וְתִלְקֹט שׁוֹשַׁנָּה מִבֵּין קוֹץ וְדַרְדָּר
וְיָנֵץ הָרִמּוֹן וּפִתַּח הַסְּמָדָר / חֲשֹׂף זְרוֹעֲךָ וְהָשֵׁב אֶת שְׁבוּת אֹהָלֵינוּ.


הֲדַר צְפִירַת יְהוּדָה וְצִיצַת אֶפְרַיִם
תְּכוֹנֵן בְּהַר צִיּוֹן וּבְהַר צְמָרַיִם
וְתַמְלִיךְ נִין עוֹבֵד וְנֶכֶד שַׁחֲרַיִם
וְתָשִׁיב גְּבוּל חַוְרָן וּבֵרוֹתָה וְסִבְרָיִם
וְתָרִים שׁוֹכְבֵי בֵין תַּנּוּר וְכִירָיִם
וּבַת פּוּצַי תְּשׁוֹבֵב מֵאֲרַם נַהֲרָיִם / וְעַל אֱדוֹם וּפְלֶשֶׁת נַשְׁלִיךְ נַעֲלֵנוּ.


שור ידיד:
שׁוּר יְדִיד כְּאֵבִי / וַחֲמַס יְרִיבִי / וְלוֹחֲמִי
יִלְעֲגָה לְצִירִי / צַר וְיֵרְדְּ עָרִי / וְהוֹלְמִי


לוֹהֲטִים לְאֵידִי מְהַלְּלִים / אֶת כְּבוֹד זְקֵנַי מְחַלְּלִים / בּוֹזְזִים יְקָרִי וְשׁוֹלְלִים


שִׁלְּחוּ בְקִרְבִּי / גַּחֲלֵי שְׁבִיבִי / וְטַעֲמִי
מַר בְּמַאְסָרִי / גַּם דְּמַע נְהָרִי / בְּלִי דְמִי


מוֹעֲדַי כְּקֶדֶם תְּחַדְּשֵׁם / שׁוּב אֱלֵי הֲמוֹנָךְ וְקַדְּשֵׁם / אוֹיְבַי בְּאֵיבָה תְגָרְשֵׁם


לַהֲגִי וְנִיבִי / הַאֲזִין וְרִיבִי / מְרוֹמְמִי
רִיב וְגַם יְקָרִי / שָׂא בְיַד הֲדָרִי / וְנָעֳמִי


הַעֲלֵה מְיַחְלֵי פְדוּתְךָ / לַחֲצַר דְּבִירָךְ וּבֵיתְךָ / שָׁם לְךָ תְרַנֵּן עֲדָתְךָ


יַשְּׁרָה נְתִיבִי / יָהּ וּמַחֲרִיבִי / וְזוֹעֲמִי
אֹר וְאָז בְּהָרִי / אוֹדְךָ בְּשִׁירִי / וְנָאֳמִי.


שחק כדוק:
יְיָ אֱלֹהַי גָּדַלְתָּ מְאֹד / הוֹד וְהָדָר לָבַשְׁתָּ


– – – – – – – –
שַׁחַק כַּדֹּק נָטִיתָ / אוֹר כַּשַּׂלְמָה עָטִיתָ
בִּשְׂפָתֶיךָ בִּטִּיתָ / מֵחֶפְצְךָ לֹא שָׂטִיתָ / כִּי הוֹד כִּפְאֵר חָבַשְׁתָּ


לְךָ יְרַנְנוּ תָבוֹר וְחֶרְמוֹן / שַׁדַּי הַמַּשְׁלִיג בְּצַלְמוֹן
יוֹם צָעַדְתָּ בִישִׁימוֹן / כִּי אַתְּ קַדְמוֹן לְכָל קַדְמוֹן / וְהֵמָּה חֲדָשִׁים חִדַּשְׁתָּ


מוֹסְדוֹת תֵּבֵל עַל בְּלִימָה / תָּלִיתָ בְּעֹז וּבְעָצְמָה
וְיָשְׁבָה תַחְתֶּיהָ וְרָאֲמָה / אַךְ בַּעֲלוֹת בְּאַפְּךָ חֵמָה / עַמּוּדֶיהָ הִרְעַשְׁתָּ


הִרְבֵּיתָ חֵיל כּוֹכָבִים / הָאִיר לְתֵבֵל וְלַיּוֹשְׁבִים
בָּהּ לֹא מְרֵעִים וְלֹא מְטִיבִים / וְעֵת תְּכַס שָׁמַיִם בְּעָבִים / פְּנֵי הוֹבְרֵיהֶם הוֹבַשְׁתָּ


הֵן עַם בָּנֶיךָ קְרָאתָם / יֵין תַּרְעֵלָה הִשְׁקִיתָם
וְצֹאן מַרְעִיתְךָ כִּנִּיתָם / אֵיךְ לְכָל רוּחַ זֵרִיתָם / עַל מִי צֹאנְךָ נָטַשְׁתָּ


חֶזְקַת יָדְךָ תּוֹדִיעַ / וּשְׁאוֹן זָרִים תַּכְנִיעַ
וְאֶת עַם עָנִי תוֹשִׁיעַ / יוֹם מִצִּיּוֹן תּוֹפִיעַ / וְהִתְגַּדִּלְתָּ וְהִתְקַדִּשְׁתָּ.


שחקים וארקים הישאו:
שְׁחָקִים וַאֲרָקִים הֲיִשְׂאוּ בוֹרְאָם
לוֹ הֵם מְעִידִים כִּי הוּא נוֹשְׂאָם
מֵעֵת בְּרָאָם כְּאֶשְׁכּוֹל תְּלָאָם
הֲיוּכְלוּ שְׂאֵתוֹ וְיַחְדָּו קְרָאָם
וְגַלְגַּל בְּמַעְגָּל יִגַּל בְּבוֹאָם
רְגָעִים וַחֲלָקִים וְעוֹנוֹת כְּהֶרְאָם
גָּדְלוּ מַעֲשֶׂיךָ בַּהֲדוֹמְךָ וּמְרוֹמְךָ / יְיָ אֲדוֹנֵינוּ מָה אַדִּיר שִׁמְךָ


בְּסֵפֶר וּסְפָר וְסִפּוּר בָּרָא
רָם אֶת מַעֲשָׂיו לָהֶם כְּקָרָא
מְבִינָיו הוֹרָה בְדֶרֶךְ יְשָׁרָה
תְּלִיַּת עוֹלָם בָּאֲוֵיר כְּשִׁפְרָה
וּמִבְּלִיָּתָם בַּנְתִּי בְאִמְרָה
כִּי כָל בָּלוּי נוֹצַר בִּיצִירָה / קַמְתִּי לְהַלֶּלְךָ בְּמַקְהֵל עַמְּךָ


יָשַׁב לְבָבִי לְחַפֵּשׂ בְּעִקַּר
הַמֻּשְׂכָּלִים וְהִכִּיר וְחָקַר
וְאָמַר הֲיֵשׁ בָּרוּא לְבוֹרְאוֹ יִשְׁקַר
דָּגוּל בְּיָדוֹ אֶרֶץ וּמֶחְקָר
הֵיאַךְ יִשְׁכֹּן בְּהֵיכָל מְתֻקָּר
וְרוֹמָה וַאֲדָמָה בְּרַעַשׁ יְקַרְקַר / וְרֵעֲךָ מַה יָּקָר כִּי מְקוֹר חַיִּים עִמְךָ


הֲלָךְ יִדְמוּ בְכָל מוֹשֵׁל
וְאַתָּה מְבַלָּם וְתוֹלְשָׁם כְּאֵשֶׁל
חַזֵּק מְיַחֵד בְּגָלוּת כּוֹשֵׁל
שָׁתוּק וְנָתוּק עָתוּק וְרוֹשֵׁל
זְעֹם נָא צוֹרְרָיו בְּכֶשֶׁל וְחֶשֶׁל
וֶאֱרֹר הַפּוֹגֵל וְיִפְשֹׁל פּוֹשֵׁל / וְאַחַת שׁוֹאֵל יֶחֱזֶה נָעָמְךָ.


שחר אעורר:
שַׁחַר אֲעוֹרֵר וַאֲצַ/פֶּה חַסְדְּךָ וַאְיַחְלָה
לָךְ [תַּעֲ]טֹף נַפְשִׁי בְרָב / נַחְלָה מְאֹד כִּי נוֹחֲלָה
מֵרֹב פְּשָׁעַי וַעֲווֹן / בִּצְעִי אֲנִי אֶתְחַלְחֲלָה
הָשֵׁב שְׁכוּלָה אֶל נְוֵה / אַדְמַת צְבִי הַנַּחֲלָה.


שחר להודות:
שַׁחַר לְהוֹדוֹת לְךָ קַמְתִּי / מֵרֹב עֲווֹנִי נִכְלַמְתִּי
הִנֵּה שִׂבְרִי בְךָ שַׂמְתִּי / אַחֲרֵי שׁוּבִי נִחַמְתִּי


גָּלוּי שַׁדַּי נֶגְדֶּךָ / אֵת אֲשֶׁר הֶעֱוָה עַבְדֶּךָ
זָכַרְתִּי רֹב חֲסָדֶיךָ / עַל כֵּן לְשִׁמְךָ קִדַּמְתִּי


מַה בֶּצַע כִּי תְדִינֵנִי / וְעַל רֹב פְּשָׁעַי תְּעַנֵּנִי
חָנֵּנִי יָהּ וַעֲנֵנִי / וּסְלַח לְכָל אֲשֶׁר אָשַׁמְתִּי


בְּךָ שַׂמְתִּי כָל תַּאֲוָתִי / וְאַתָּה הוּא כָל תִּקְוָתִי
זְכַרְתִּיךָ בְרֹב חֶדְוָתִי / וּבְנַהֲמַת יָם נָהַמְתִּי


שִׁמְךָ יָנִיס דַּאֲבוֹנִי / וְיָאִיר אֲפֵלַת אִישׁוֹנִי
וְיֶעֱרַב זִכְרְךָ עַל לְשׁוֹנִי / כְּמוֹ נֹפֶת צוּף טָעַמְתִּי.
שחר קמתי גם:
שַׁחַר קַמְתִּי / גַּם נִכְלַמְתִּי / לָשֵׂאת לְךָ פָנָי
בְּךָ חָסִיתִי / וְלֹא כִסִּיתִי / עֲווֹנַי וּזְדוֹנָי
כִּי יָדַעְתִּי / גַּם שָׁמַעְתִּי / אֵל עוֹלָם אֲדֹנָי
בַּנְתָּ לְרֵעֵנוּ / יְיָ מַלְכֵּנוּ / הוּא יוֹשִׁיעֵנוּ


לְךָ צוֹפִיָּה / בַּת הוֹמִיָּה / מִבֵּית מְגוּרֶיהָ
תַּשְׁחֶה עָרְפָּהּ / תִּפְרֹשׂ כַּפָּהּ / תִּקַּח אֲמָרֶיהָ
עָנְיָהּ תִּפְנֶה / בֵּיתָהּ תִּבְנֶה / נִפְרְצוּ גְדֵרֶיהָ
עַל רֹב פְּשָׁעֵינוּ / יְיָ מַלְכֵּנוּ / הוּא יוֹשִׁיעֵנוּ


מֶלֶךְ מַקְשִׁיב / מָתַי תָּשִׁיב / צִפּוֹר גֵּרַשְׁתָּ
נָא אַל תִּבְזֶה / עֱנוּת עָנִי זֶה / כַּמֶּה נָטַשְׁתָּ
בַּעֲבוּר יְדִידְךָ / אַתָּה יָדְךָ / גּוֹיִים הוֹרַשְׁתָּ
וַתִּטָּעֵנוּ / יְיָ מַלְכֵּנוּ / הוּא יוֹשִׁיעֵנוּ


הַיּוֹם תִּגְאַל / אֶבְיוֹן יִשְׁאַל / גּוֹאֵל חֲסָדֶיךָ
אִם עָנָה בוֹ / רֹעַ לְבָבוֹ / הִנּוֹ בְיָדֶךָ
קַח שַׁוְעָתוֹ / וְגַם דִּמְעָתוֹ / שִׂימָה בְנֹאדֶךָ
אֱלֹהֵי יִשְׁעֵנוּ / יְיָ מַלְכֵּנוּ / הוּא יוֹשִׁיעֵנוּ


חַזֵּק רִפְיוֹן / מֶלֶךְ עֶלְיוֹן / וְרַחֵם עַמֶּךָ
זַכֵּה אוֹתָם / בִּזְכוּת אֲבוֹתָם / שְׁלֹשֶׁת תְּמִימֶיךָ
קָרֵב קִצָּם / וּגְדֹר פִּרְצָם / לְמַעַן רַחֲמֶיךָ
שְׁעֵה שַׁוְעָתֵנוּ / יְיָ מַלְכֵּנוּ / הוּא יוֹשִׁיעֵנוּ.


שחר קמתי להודות:


שַׁחַר קַמְתִּי לְהוֹדוֹת / לְךָ אֱלֹהֵי תְהִלָּתִי
וַאֲרַנֵּן לַבֹּקֶר / וְאוֹדִיעֲךָ חַטָּאתִי
יִנָּתֶן לִי בָּזֶה / שָׂכָר לִפְעֻלָּתִי
נַפְשִׁי בִּשְׁאֵלָתִי / וְעַמִּי בְּבַקָּשָׁתִי


לְפָנִים זֹאת בְּיִשְׂרָאֵל / בְּעֵת מַקְרִיבֵי קָרְבָּן
אִם חַטָּאתוֹ כְּשָׁנִים / כֻּלּוֹ הָפַךְ לָבָן
אֶדַּדֶּה כָל שְׁנוֹתַי / אֲנִי תָמִיד עַל חֻרְבָּן
וְאֵין לִי לְבַד מִלָּתִי / וְעוֹלָתִי תְפִלָּתִי


מִזְבֵּחַ בִּהְיוֹתוֹ / וְקָדָשִׁים לַזְּבִיחָה
וְהֵבִיא אִישׁ אֶת זִבְחוֹ / וְנִכַּפֵּר בִּסְלִיחָה
אָפֵס מִנִּי מְכַהֵן / וְאֵין זֶבַח וְאֵין מִנְחָה
תּוֹדָתִי זְבִיחָתִי / וְשִׂיחָתִי מִנְחָתִי


הֵן בִּהְיוֹת הָעֲבוֹדָה / וְכֹהֲנִים עַל מִשְׁמֶרֶת
הֲלֹא חַטָּאת מַכְשֶׁרֶת / וְהָעוֹלָה מְכַפֶּרֶת
וְאֵין חַטָּאת וְאֵין עוֹלָה / וְלֹא חֵלֶב וְיוֹתֶרֶת
לְבַד אֶשְׁפֹּךְ אֶת רִנָּתִי / וְאַפִּיל אֶת תְּחִנָּתִי


קֶדֶם בִּהְיוֹת מִקְדָּשׁ / בְּקוּם זְרִיזִים בְּאַשְׁמֹרֶת
טְהוֹרִים נִצְּבוּ לְהָפִיס / הַחֲדָשִׁים לִקְטֹרֶת
וְאֵין לְבוֹנָה וְאֵין קְטֹרֶת / וְנִשְׁאַרְתִּי שְׁחַרְחֹרֶת
בְּהִתְוַדּוֹת חַטָּאתִי / כְּמוֹ קָרְבָּן תּוֹדָתִי


חֲזֵה קָדוֹשׁ כִּי יָדִי / כָּבְדָה עַל אַנְחָתִי
וְאֵין מִי יָגֵן בַּעֲדִי / וְאֵין לִי בֵית מְנוּחָתִי
לְבַד בְּךָ אַזְכִּיר שְׁמֶךָ / מָעֹז צוּר יְשׁוּעָתִי
תַּעֲבִיר אֶת אַשְׁמָתִי / וְעָנְתָה בִּי צִדְקָתִי.


שחורה ונאוה כל:
שְׁחֹרָה וְנָאוָה / כָּל הַיּוֹם דָּוָה
לַעַג שַׁאֲנַנִּים / שְׂבֵעָה וְרָוָה
מְרוּדֶיהָ תְבַשֵּׂר / הִנֵּה יוֹם חֶדְוָה
שׁוּבוּ לְבִצָּרוֹן / אֲסִירֵי הַתִּקְוָה


בַּת נָדִיב תִּצְעַק / וְתֶהְגֶּה בְנִיב לָשׁוֹן
מָתַי יָשׁוּב לִי / אִישִׁי הָרִאשׁוֹן
לְךָ כַּפָּהּ תִּפְרֹשׂ / וְגַם תִּשָּׂא אִישׁוֹן
קְרָא הָאֵל דְּרוֹר לָהּ / מִיַּד עוּץ וְדִישׁוֹן
וּשְׁלַח נִין נַחְשׁוֹן / וְהָמֵר בּוּז בְּגַאֲוָה


עַד מָתַי אִכַּף / וְגַם לֹא אָרִים רֹאשׁ
מִתִּגְרַת לוֹחֵץ / עַל גַּבִּי יַחֲרֹשׁ
אֲנִי בְכָל יוֹם אִדַּל / וְהוּא רַעֲנָן כִבְרוֹשׁ
יִשְׁתֶּה מַמְתַקִּים / וְיַשְׁקֵנִי מֵי רוֹשׁ
הוֹפִיעַ עֶלְיוֹן / וְגַם דָּמִי תִדְרֹשׁ
מִיַד עוּץ מְבַקֵּשׁ / לְהָפֵר הָאַחֲוָה.


אַל תֶּחֱרַשׁ וְאַל תִּשְׁקֹט / וְאַל תָּשִׁיב יָדֶךָ
מִקֶּרֶב חֵיקְךָ כַלֵּה / הַשּׁוֹאֲגִים בְּמוֹעֲדֶךָ
וְיִוָּדַע בַּגּוֹיִים / נִקְמַת דַּם עֲבָדֶיךָ
וְהוֹשִׁיעָה יְמִינְךָ / לְמַעַן יֵחָלְצוּן יְדִידֶיךָ
אֲשֶׁר סָבְלוּ עֻלְּךָ / בְּחִבָּה וּבְאַחֲוָה


בְּכוֹר שׁוֹרוֹ הָדָר לוֹ / כְּשׁוֹר יוּבַל לָטֶבַח
וּפֶרֶא גַם אִישׁ שָׂדֶה / יָרִיקוּ עָלַי אֶבַח
וְאֵין בְּיָדִי מִכֹּל / לְבַד תְּחִנָּה וָשֶׁבַח
נִדְבוֹת פִּי רְצֵה נָא יְיָ / כְּמוֹ עוֹלָה וָזֶבַח
וְתִיטַב לְךָ מִשּׁוֹר פָּר / וּמִמִּנְחָה הַמַּרְוָה


יֵאָמֵן דְּבָרְךָ / צַדִּיק יְשׁוּעוֹת פּוֹעֵל
לְסוֹעֲרָה וַעֲנִיָּה / תַּעֲרֹג כְּאַיָּל וּכְיָעֵל
אוֹיָה לִי כִּי גַרְתִּי / בְאָהֳלֵי אֱדוֹם וְיִשְׁמָעאֵל
לֹא יֵאָמֵר לָךְ עוֹד עֲזוּבָה / וְלֹא עוֹד תִּגָּעֵל
כִּי חָפֵץ יְיָ בָּךְ / וְאַרְצֵךְ תִּבָּעֵל
וְיוּשַׁר בְעֵמֶק יִזְרְעֶאל / וּבְאֶרֶץ יְהוּדָה הַנָּוָה.


שכולה בתולה:
שְׁכוּלָה בְּתוּלָה לְעִירֵךְ שׁוּבִי
לְאֶרֶץ קְרוּאָה נֵחֲלַת הַצֶּבִי
מְרוֹמְמִי אָנָה אָשׁוּב וְעָצְבִּי
הֵן גְָּדַל וְחֶרְפָּה שָׁבְרָה לִבִּי
וַהֲגִיגִי כָאֵשׁ יִבְעַר בְּקִרְבִּי
וְעֵינַי לְךָ אוֹמֵר לַצּוּלָה חֳרָבִי
אָדוֹן לְבַדְּךָ בְּמִרְעֶה טּוֹב רְעֵנוּ / יְיָ מַלְכֵּנוּ הוּא יוֹשִׁיעֵנוּ


לְמָתַי תְּרוֹמֵם שִׂמְחַת חָסוּר
אוֹיְבָיו עוֹנִים לוֹ כְּטָמֵא סוּר
מִיָּד אֶל יָד נִלְקָח וּמָסוּר
כְּעֶבֶד עָלָיו יִכְרוּן סַרְסוּר
טָהוֹר עֲנֵהוּ וְחֶבְלוֹ יָסוּר
מֵעַל שִׁכְמוֹ אֲשֶׁר בּוֹ אָסוּר / וּמִטּוּב יָדְךָ אַל תִּמְנָעֵנוּ


מִקּוֹל מְחָרֵף נֶאֱנַחְתִּי אָנוֹחַ
נִקְצָץ כְּיוֹנָה לֹא מָצְאָה מָנוֹחַ
אַרְבָּעָה הֵם שְׁמוֹנָה לִגְנֹחַ
צוּרִי זְכָר לִי צִדְקַת אֲבִי זָנוֹחַ
וְהָסֵר הָרָעָה וְדִמְעָה תִקְנֹחַ / וְאָז תַּרְבִּיץ בְּאַבְנֵי יִקְרָה יְצוּעֵנוּ


הֲתַסְגִּיר עֶבֶד בֵּן בְּכוֹר נְקַבְתּוֹ
וְלֹא תַסְגִּיר עֶבֶד אֶל אִישׁ [הִ]זְהַרְתּוֹ
וּמִבֵּין אֻמּוֹת שִׁבְעִים יְדַעְתּוֹ
וְאָז הִבְטַחְתּוֹ מִבְּלִי לְתִתּוֹ
וְאַתְּ בִּשַּׂרְתּוֹ יוֹם יָשׁוּב עֶזְרָתוֹ / קַבֵּץ תּוֹעֵינוּ וְהָשֵׁב רוֹעֵנוּ.


שכולת בנים:
שְׁכוּלַת בָּנִים / מְאוּסַת בַּעַל
לְכוּדָה נְדוּדָה / דְּרוּסַת נַעַל
מָתַי תְּשִׁיבֶנָּה / לְסַף רַעַל
הָאֵל הַמּוֹדֵד / מַיִם בְּשֹׁעַל


שֹׁעַל בְּמֹעַל / אֶשָּׂא לְמַעַל
לְמַעַן כִּי אֵין / בְּיָדִי פֹעַל
מִפְעָל אֵין בִּי / אֲבָל חֵטְא וָמַעַל
הָאֵל בְּפָנַי / דֶּלֶת אַל תִּנְעַל


רְאֵה נָא עָנְיִי / בְּיַד בְּנֵי בְלִיַּעַל
וְהַעַל לְמַחֲצִי / אֲרוּכָה וְתַעַל
וּזְכֹר זְנוּחֶיךָ / וְנַחֵם אֲנוּחֶיךָ
אֱלֹהִים אַל תָּשֵׁב / פְּנֵי מְשִׁיחֶךָ


לְמָתַי תְּאַחֵר / שְׁנַת שִׁלּוּמִים
וְעַד אָן תִּמְשֹׁךְ / קֵץ נִחוּמִים
הִנֵּה בָא עֵת / וְקָרְבוּ הַיָּמִים
וְעַמְּךָ כַּמֶּה / שָׁנִים זְעוּמִים


הַבֵּט וּזְכֹר / שִׁבְעַת קְדוּמִים
וּבָאֵר סְתוּמִים / וְגַלֵּה חֲתוּמִים
קַבֵּץ נְדוּחֶיךָ / לְבֵית מְנוּחֶךָ
אֱלֹהִים אַל תָּשֵׁב / פְּנֵי מְשִׁיחֶךָ.


שליט ירכב:
שַׁלִּיט יִרְכַּב / עַל כֵּס מְכֻרְכָּב
עַד אָן אֶשְׁכַּב / בְּגָלוּת מְעֻכָּב
אָנָּא גְּאַל נָא גֵּאֶה גְּאַל גַּנָּה
אָנָּא שְׁמָר נָא שְׁמָר שְׁאָר שׁוֹשַׁנָּה
אָנָּא יְיָ הוֹשִׁיעָה נָּא אָנָּא יְיָ הַצְלִיחָה נָא


לְעַם פַּס פְּרוּם פַּס / נִתְפָּשׂ וְנִרְפָּס
וְעוֹרֵר נֶחְפָּשׂ / כְּטַל דַּק מְחֻסְפָּס
אָנָּא זְרָק נָא צְלוּלֵי צִיק צִנָּה
אָנָּא פְּתַח נָא פִּיק פְּצוּמַת פִּנָּה


מֶלֶךְ מְהֻדָּר / עַל כֵּס מְאֻדָּר
קְבֹץ דַּר אֲשֶׁר דָּר / בֵּין קִמּוֹשׁ וְדַרְדָּר
אָנָּא דְּלֵה נָא דְּלֵה דְחוּיַת דַּנָּה
אָנָּא שְׂגָב נָא שְׂגֹב שְׁרוּיַת סַנָּה


הֲדוּרִים תְּכַנֵּס / מִכּוּשׁ וְחָנֵס
וְיֵבוֹשׁ חֲנִסְנֵס / בַּעֲשׂוֹתְךָ נֵס
אָנָּא כְּבָשׁ נָא כְּבֹשׁ כַּעַס כַּנָּה
אָנָּא נְטַע נָא סַנְסַן סַנְסַנָּה.


כל ברואי:
כָּל בְּרוּאֵי מַעְלָה וּמַטָּה
יְעִידוּן יַגִּידוּן / כֻּלָּם כְּאֶחָד
“יְיָ אֶחָד / וּשְׁמוֹ אֶחָד!”


שְׁלשִׁים וּשְׁתַּיִם / נְתִיבוֹת שְׁבִילָךְ,
וְכָל מִבֵּין סוֹדָם / יְסַפְּרוּ אֶת גָּדְלָךְ,
וְהֵם יַכִּירוּ, / כִּי הַכֹּל שֶׁלָּךָ,
וְאַתָּה הָאֵל / הַמֶּלֶךְ הַמְּיֻחָד.


לְבָבָם בְּחָשְׁבָם / עוֹלָם בָּנוּי –
יִמְצְאוּ כָל יֵשׁ / בִּלְתְּךָ שָׁנוּי,
בְּמִסְפָּר בְּמִשְׁקָל / הַכֹּל מָנוּי, 
כֻּלָּם נִתְּנוּ / מֵרֹעֶה אֶחָד.


מֵרֹאשׁ וְעַד סוֹף / יֵשׁ לְךָ סִימָן:
צָפוֹן וָיָם / וְקֶדֶם וְתֵימָן.
שַׁחַק וְתֵבֵל / לְךָ עֵד נֶאֱמָן –
מִזֶּה אֶחָד / וּמִזֶּה אֶחָד. 
הַכֹּל מִמְּךָ / נִזְבַּד זָבֹד,
אַתָּה תַּעֲמֹד – / וְהֵם יֹאבְדוּ אָבֹד
לָכֵן כָּל יְצוּר / לְךָ יִתֵּן כָּבוֹד,
כִּי מֵרֹאשׁ וְעַד סוֹף / הֲלוֹא אָב אֶחָד!


שם אלהי צבאות:
שֵׁם אֱלֹהֵי צְבָאוֹת אֲיַחֵד / לֵאלָהוּתוֹ לֹא אֲכַחֵד
מַקְהֲלוֹתָיו אֶקְרָא מְפַחֵד / הָבוּ לַיְיָ הֲמוֹנוֹ
בָּרְכוּ יְיָ כָּל צְבָאָיו / מְשָׁרְתָיו עוֹשֵׂי רְצוֹנוֹ


שֵׁם הָאֵל יוֹצֵר הַכֹּל / אַמִּיץ אֲשֶׁר הַכֹּל יָכוֹל
תּוֹלֶה עוֹלָם כְּמוֹ אֶשְׁכֹּל / קָשׁוּר בִּזְרוֹעַ יְמִינוֹ


לִשְׁמוֹ גַּלְגַּלִּים יְאִיצוּן / וְכוֹכָבִים לוֹ יַעֲרִיצוּן
וּמַלְאָכִים אַחֲרָיו יְרוּצוּן / כְּמוֹ צָבָא אַחֲרֵי קְצִינוֹ


מֶרְכָּבוֹ צָפוּן וְסָתוּם / וּבְשֵׁשׁ טַבָּעוֹת חָתוּם
וְעַל אַרְבַּע חַיּוֹת רָתוּם / קְצוּבוֹת תַּחַת כֵּס מְעוֹנוֹ


הָדוּר בְּמֶרְכָּבָה אֲחוּזָה / תַּחַת כִּסְאוֹ שָׁת מְזוּזָה
נֶפֶשׁ יְשָׁרִים שָׁם גְנוּזָה / לְהִתְעַדֵּן מִזִּיו שְׁכִינוֹ


הִצִּיב שְׁנֵי שָׂרִים פְּנִימִים / עוֹמְדִים עַל שִׁבְעָה רְקוּמִים
וְצִיץ שִׁבְעִים שֵׁמוֹת חֲתוּמִים / עַל רֹאשׁ סַנְדַּלְפוֹן נְתָנוֹ


קַרְנֵי כֵס נִשְׂגָּב וְתַקִּיף / בְּסוֹד אַרְבַּע מַחֲנוֹת הִקִּיף
יְרֵאִים כְּבוֹדוֹ מֵהַשְׁקִיף / כִּי מִכָּל עַיִן צְפָנוֹ


טִכֵּס מִיכָאֵל בְּיָמִין / וְגַבְרִיאֵל בִּשְׂמֹאל הִזְמִין
וְנוּרִיאֵל לְפָנָיו הֶאֱמִין / וּרְפָאֵל אַחֲרָיו הֱכִינוֹ


נִצָּב כָּל שָׂרָף וְשִׁנְאָן / כְּמוֹ בָזָק לֶכְתָּן וּבוֹאָן
יְרוֹ[צֵ]צוּן אָנֶה וָאָן / וְלֹא יֵדְעוּ אַיֵּה מְכוֹנוֹ


חוֹנִים בְּסוֹד שׁוֹכֵן חֶבְיוֹן / הַשְׁמִיעוּ לְנוֹרָא וְעֶלְיוֹן
קְדֻשַּׁת עַם עָנִי וְאֶבְיוֹן / אוּלַי יִמְצָא חֵן בְּעֵינוֹ


זְכוּת אֵיתָנִים הַשְּׁלֹשָׁה / יִזְכֹּר בְּעֵת שִׁלּוּשׁ קְדֻשָּׁה
יְרַחֵף עַל צִפּוֹר גְּרוּשָׁה / כְּמוֹ נֶשֶׁר יָעִיר קִנּוֹ.


שמך יגדל:
שִׁמְךָ יִגְדַּל / וְלֹא יֶחְדַּל / גָּדְלְךָ מִפִּי אֲיֻמָּה
לְהַעֲצִימְךָ / בַּהֲדוֹמְךָ / יְרוּצוּן דָּרֵי אֲדָמָה
מֶלֶךְ עָל / אֲשֶׁר פָּעַל / הַכֹּל בְּדַעַת וְחָכְמָה
הֲמוֹנֶיךָ / אֱמוּנֶיךָ / עוֹנִים וְאוֹמְרִים בְּאֵימָה
יִתְגַּדַּל / וְיִתְקַדַּשׁ / שְׁמֵה רַבָּא בְּעָלְמָא


לְךָ אֶקְרָא / בְּרֹב מוֹרָא / וְאַגִּיד גָּדְלְךָ נָעֲלָה
וְגַם חִכִּי / יְצַפְצֵף כִּי / לְךָ יְיַָ הַגְּדֻלָּה
כְּבוֹדֶךָ / וְהוֹדֶךָ / אֲחַוֶּה יוֹם וָלַיְלָה
וּמַקְהֶלְךָ / בְּהֵיכָלְךָ / מְתַנִּים צִדְקְךָ הֵמָּה


מְקֻדָּשִׁים / וְתַרְשִׁישִׁים / יְבָרְכוּךָ בְּמַקְהֵלִים
יְבַקֵּשׁוּ / וְיִדְרֹשׁוּ / אַיֵּה כְבוֹד אֵל אֵלִים
וְיִפְחָדוּ / וְיִרְעָדוּ / בְּעֵת אִי כְבוֹד אֵל שׁוֹאֲלִים
כִּי רָמוּ / וְגַם עָצְמוּ / מַעֲשֶׂיךָ הַגְּדוֹלִים
וְיָעִידוּ / וְיַגִּידוּ / צִדְקָתְךָ הָעֲצוּמָה.


שמע ניב עם:
שְׁמַע נִיב עַם / אֲשֶׁר הוּעַם / בְּעֹל עַבְדּוּת מְאֹד יְהִימוּן
[לְהַשְׁמִ]יעָם לְהוֹדִיעָם / אֳרָחוֹת      יְרִימוּן
מְחַל [פִּשְׁעָם / שְׁעֵה שַׁוְעָם]      יְטַעְמוּן
הֱיֵה זְרוֹעָם / אֵל רוֹעָם /     [מוּן
קְרָא זַר]עָם / בְּקוֹל מֻנְעָם / בְּטָחוּן נָאֳמָךְ   [מוּן
יִהְיוּ מֵתֶיךָ נְבֵלָתִי יְקוּמוּן]


לְקוֹל בִּכְיָם / וּבִטּוּיָם     [מִים
רְאֵה עָנְיָם / פְּדֵה] שִׁבְיָם / בְּיַד צָרִים [מְאֹד] עֲגוּמִים
     מִים
צְבִי עֶדְיָם / וְהוֹד [יָפְיָ]ם      [מִים]
וּפִרְיָם / אֵל חַי וְקַיָּם    [מוּן]


מְעוֹן רִבְצָם /      [צָם  דוֹר
מְח]וֹז חֶפְצָם / דְּבַר יוֹעֲצָם /      [דוֹר
וּמַפְרִיצָם / וּמַ]קְרִיצָם / יְהִי שָׁמֵם [לְדוֹר וָדוֹר]
עֲבֹר      [צָם /     צָם      גְדֹר
צָם      /      צָם / וְתִקְוָתָם] בְּךָ יְשִׂימוּן


[הֱ]יֵה מִגְדָּל / לְעַם מֻבְדָּל / מִכָּל לָשׁוֹן וְאֻמָּה
נִבְזֶה וְדַל /           בְּגָלוּת נַפְשׁוֹ עֲגוּמָה
          כְּמוֹ דַל           אליך ש [מָה]
צִירוֹ גָ[דַל] / וְנִתְדַּלְדַּל / בְּבֵין קֵדָר [יְטוּר] וְד[וּ]מָה
שְׁמָךְ [יִגְ]דַּל / וְלֹא יֶחְדַּל / וְיִחוּדָךְ לְעַד יְקִימוּן


חלף אֵבֶל / וְטָשׂ חֵבֶל / תְּנָה לָהֶם פְּאֵר וְצָהֳלָה
[זְרֻבָּבֶל] / בְּכָל תֵּבֶל / [יְ]שׁוֹבֵב חִישׁ לְעִיר תְּהִלָּה
קְ[רָא] יוֹבֵל / מְקוֹם כֶּבֶל / לְהַחְפִּישׁ אֹם לְהַסְגִּילָה
[וְ]נַחְלַת חֶבֶל / [עֲלֵי נֵ]בֶל / יָשִׁירוּ אֲזַי בְּמִלָּה
מְ[חַץ] בָּבֶל / וְדוֹר מְנַבֵּל / נְוֵיהֶם נְוָלִי יִתְּשָׂמוּן.


שמע נצב:
שְׁמַע נִצָּב מְשַׂבֵּר לָךְ כְּנִצְרָךְ / וְאַל תַּשְׁלֵךְ תְּפִלָּתוֹ כְּנִשְׁ[רָךְ]
לְךָ יָדָיו פְּרוּשׂוֹת בַּשְּׁחָרִים / וְעַל עֶרֶשׂ יְצוּעֵהוּ זְכָרָךְ
מְחֵה פִשְׁעוֹ כְּהִבְטַחְתָּ נְשִׂיאָךְ / אֲשֶׁר יִסַּד בְּעִיר שָׁלֵם [מִשְׁמָרָךְ]
הֲבִיאֵנִי לְחֶדֶר מַחֲבוֹאָךְ / וּמֵחֶדְרִי תְּבִיאֵנִי לְחֶדְרָךְ
וְנִשְׁמָתִי תְּבִיאֶהָ בְסִתְרָךְ / בְּעֵת תָּשִׁיר יְהִי שֵׁם יְיָ מְבֹרָךְ.


שמר צורי:
שְׁמֹר צוּרִי שְׁאָר יָמַי / כְּשָׁמְרֶךָ אֲשֶׁר עָבָר
לְמַעְנֶךָ עֲשֵׂה עִמִּי / וְחֹן לִבִּי אֲשֶׁר נִשְׁבָּר
מְ[חֵ]ה פִשְׁעִי וְגַם רִשְׁעִי / וְחִישׁ [נָ]קָם מְאֹד גָּבָר
הֲיָדָךְ קָצְרָה לִפְדּוֹת / הֲיִפְלָא מִמְּךָ דָּבָר?


שמרה הליכות:
שָׁמְרָה הֲלִיכוֹת לָהּ נַפְשִׁי וְצוֹפִיָּה
לִקְרֹא עֲלוֹת אֵלִי אֵל רַב עֲלִילִיָּה
[מ           יָה
ה           יָה]
שמש עלי:
שֶׁמֶשׁ עֲלֵי רֹאשֵׁי סַמִּים בְּעֵת זָרָח / נִרְאָה בְתוֹכָם רֹאשׁ שׁוֹשָׁן אֲשֶׁר פָּרָח
לָאֵל אֲשֶׁר פִּתַּח הֵנֵץ סְמָדַר לַח / הֵטִיב לְבַב עַמִּי עָלָיו בְּעֵת יִזְרָח
מִדֵּי עֲלוֹת עַל יָד פִּרְשֵׁז עֲלֵי אִיתוֹן / אוֹרוֹ עֲדֵי הָיוּ פָנָיו פְּנֵי מִזְרָח
הִנֵּה בְעֵין כָּל אִישׁ יָקָר וְגַם נִכְבָּד / כָּעָם וְכַתּוֹשָׁב כַּגֵּר וְכָאֶזְרָח.


שנאנים במעונים:
[שִׁנְ]אַנִּים בִּמְעוֹנִים / בְּרֹב א[וֹנִ]ים עוֹנִים
וְיֹא[מְ]רוּ לָךְ מוֹ[נִ]ים / הִנְנוּ לְךָ [נִים]
          [ךָ] / יָגוּרוּ מִמְּךָ
                ה שִׁמְךָ
[ל] בְמִֵיטַטְרוֹן / וְסַנְדַּלְפוֹן לְךָ יָרֹן
      תם בְכֵס יִקְרוֹן / לְמוּלָךְ אֵל אַדִּירִירוֹן
וִיהַאגְתְּמַ״ץ / בְּקוֹל יֶאְמַץ / אֱלֹהַי חִזְקִי אֶרְחָמְךָ.


שני חיי:
שְׁנֵי חַיַּי / וּמַאֲוַיַּי / לְרִיק סָפוּ בְּחוֹבוֹתָי
לְמִי אֶפְנֶה / וּמָה אֶעֱנֶה / וְחַטֹּאתַי סְבִיבוֹתָי
הָאֵל חֲמֹל / וְחֶסֶד גְּמֹל / וְאִם רַבּוּ מְשׁוּבוֹתָי
כִּי גֵר אָ־/ נֹכִי עִ־/מָּךְ תּוֹשָׁב כְּכָל אֲבוֹתָי


זָד יִצְרִי / עֲלֵי יוֹצְרִי / וְלֹא נִכְנָע וְלֹא נִכְבָּשׁ
וְהַוָּתוֹ / בְתַאֲוָתוֹ / כְּרֹאשׁ פֶּתֶן בְּקֶרֶב דְּבָשׁ
וּמַה בִּצְעוֹ / עֲלֵי פִצְעוֹ / אֲשֶׁר לֹא זוֹר וְלֹא חֻבָּשׁ
וְלֹא נִמְלַךְ / בְּיוֹם יֻשְׁלַךְ / בְּבוֹר שָׁאוֹן וְגַם יָחְבָּשׁ
וְלֹא זָכַר / כְּבֵן נֵכָר / בְּיוֹם עָפָר וְגוּשׁ יִלְבָּשׁ
יָמַי כְּצֵל / נָטוּי וַ/אֲנִי כָעֵשֶׂב אִיבָשׁ
בְּקוּם שַׁדַּי / לְרִיבוֹתָי / מַה יִּהְיוּ תְשׁוּבוֹתָי


עֲזֹב לֵבָב / נְתִיב שׁוֹבָב / וְרוּץ כַּצְּבִי לְהִנָּצֵל
פְּשֹׁט הֶבֶל / לְבַשׁ אֵבֶל / וְהִנָּזֵר וְהֵאָצֵל
וְקוּם לַיִל / כְּבֶן חַיִל / וְאַל תִּישַׁן שְׁנַת עָצֵל
וְלִין בּוֹדֵד / וְהִתְנוֹדֵד / וּבִבְכִי אָזְנְךָ צַלְצֵל
וְהִתְנֶחָם / וְאָז תְּרֻחָם / וְאוּלַי נַפְשְׁךָ תַּצֵּל
וּמַה יִּצְדַּק / אָבָק דַּק / וְאֵיךְ יוּכַל לְהִנָּצֵל
כְּצִיץ יָצָא / וַיִּמָּל / וַיִּבְרַח כַּצֵּל
וּמַה יִּתְרוֹן / לְחָרְבוֹתַי / וְלַאֲלָפַי וּלְרִבְבוֹתָי


גְּדָל חֶסֶד / אֲשֶׁר יִסֵּד / גָּלְמִי וְגַם רִקְמָתִי
אֲדוֹן עוֹלָם / אֲשֶׁר נֶעְלָם / וְהוּא נִצָּב לְעֻמָּתִי
לְךָ אֲרַנֵּן / וְאֶתְחַנֵּן / בְּכָל שִׁבְתִּי וְקִימָתִי
עַיִן פְּקַח / וְשַׁוְעִי קַח / וְאַל תִּפְקֹד עֲלוּמָתִי
פְּדוּת מַהֵר / וְלֵב טַהֵר / וְהַעֲבֵר אֶת כְּלִמָּתִי
רְעֵה אוֹתִי / עֲדֵי מוֹתִי / וְיוֹם שׁוּבִי לְאַדְמָתִי
וְתֵיטִיב סוֹף / בְּיוֹם תֶּאֱסֹף / לְךָ רוּחִי וְנִשְׁמָתִי
צוּר מֵבִין / נְתִיבוֹתַי / וְיוֹדֵעַ מַחְשְׁבוֹתָי.


שעה ניבי:

שְׁעֵה נִיבִי / בְּהֵיטִיבִי / שִׁגְיוֹנוֹתַי וְהֶגְיוֹנָי
לְמַכְאוֹבִי / צְרִי תָבִיא / וְתַקְרִיב יוֹם פִּדְיוֹנָי
לְהוֹשִׁיבִי / בַּת נְדִיבִי / בְּאַרְמוֹנַי כְּקַדְמוֹנָי
מְחַץ רָבִי / וְסָרָבִי / וְעַקְרַבִּי וְסַלּוֹנָי
הֱיֵה סְבִיבִי / וְרִיב רִיבִי / וְהָשֵׁב גְּמוּל גְּאֵיוֹנָי
שְׁלַח אָבִי / מְשׂוֹשׂ לְבָבִי / הַמְבַשֵּׂר אֶבְיוֹנָי
אֵלִיָּה / הַנָּבִיא / לִפְנֵי בּוֹא יוֹם יְיָ


לְךָ הָאֵל / אֲנִי שׁוֹאֵל / וְגַם אֶפְרֹשׂ לְךָ יָמִין
קְרֹץ אַדְבְּאֵל / וּמַגְדִּיאֵל / וְכָל מַכְזִיב בְּךָ יַאֲמִין
וְשׁוֹבֵב [אֶ]ל / עִיר אֲרִיאֵל / בְּנֵי יְהוּדָה וּבִנְיָמִין
וְחִישׁ גּוֹאֵל / לְיִשְׂרָאֵל / וְקָרֵב קֵץ הַיָּמִין
וּמִיכָאֵל / וְגַבְרִיאֵל / יַעַמְדוּ בְּדוּכָנָי


מְעַד חוֹמְסַי / וְחֵיל בּוֹשְׁסַי / כְּטִיט חוּצוֹת הָדֵ[ק רְקַע
וְלִרְמוּסַי / וְלִרְפוּ]סַי / יָתֵד נֶאֱמָן תִּתְקַע
[וְאוֹ]ר חֲמוּסַי / וְנֵר עֲמוּסַי / כַּשַּׁחַר יִבָּקַע
וּמַכְעִיסַי / וּמוֹ[אֲ]סַי / שְׁחוֹחַ יֵלְכוּ לְפָנָי
הֲדַר יִשַׁי / נְשִׂיא אִישַׁי / כְּאוֹר נוֹצֵץ בְּאַפִּרְיוֹן
וְנֶעֱנָשַׁי / וְנֶאֱנָשַׁי / בְּיָמָיו יִמְצְאוּ פִדְיוֹן
וְנֶחְבָּשַׁי / וְנִכְבָּשַׁי / בְּרִנָּה יַעֲלוּ צִיּוֹן
וְיוּבַל שַׁי / לְמִקְדָּשַׁי / בְּהִגָּיוֹן וְשִׁגָּיוֹן
וְאֶל רָשַׁי / וְחַלָּשַׁי / שְׁלַל מוֹנַי וְשַׁלְמוֹנָי.


שעה עליון:
שְׁעֵה עֶלְיוֹן / לְעַם אֶבְיוֹן / אֲשֶׁר בְּכָל פֶּה הֵם אֲכוּלִים
לִפְדּוֹתָם / לְהַנְחוֹתָם / לְיַשֵּׁר לָהֶם שְׁבִילִים
מְחֵה דִמְעָה / בְּקוֹל שַׁוְעָה / לִהְיוֹתָם נִגְאָלִים
הָחִישָׁה / וְהַגִּישָׁה / זְמַן הַקֵּץ לִשְׁכוּלִים
קְרָא לָהֶם / שְׁנַת רָצוֹן / לְנַחֵם לֵב אֲבֵלִים


לְךָ יוֹדוּ / וְיַגִּידוּ / פְּלָאֶיךָ בְּתַעֲצוּמִים
בְּלֵב נִשְׁבָּר / וְכָל מַעֲבָר / קוֹרְאֵי בְלַחַץ קָמִים
הָסֵר יְגוֹנוֹת / וַאֲסוֹנוֹת / מֵעֲלֵיהֶם שׁוֹכֵן מְרוֹמִים
פְּדֵה מְיֻסָּר / בְּיַד כָּל צַר / וְגַם צוֹעֵק בְּדַם חֲלָלִים


מִבְטֶחָם / לְהַ[רְוִיחָם] / חִישׁ נָא קֵץ וְקָרֵב זְמַן
לע…דָ[ה] / וְגַלְמוּדָה / וְגַם מִמְּךָ [מַן
                      מַן
                      לִים
ה
                      לִים.]


שער שקד:
שַׁעַר שְׁקֹד יָפָה עַל לֵב מְתוֹפֶפֶת / אַחְרֵי הֱיוֹתָהּ שִׁיר עַל תֹּף מְנוֹפֶפֶת
לָמָּה תְהִי לִפְנֵי עַבְדָּךְ מְבֻיֶּשֶׁת / שָׁפְטָהּ כְּמִשְׁפָּטָהּ מִשְׁפַּט מְנָאֶפֶת
מַלְכִּי הֲלֹא גָאוֹן חָמַק וְגַם עָבַר / מִיּוֹם אֲשֶׁר נַמְתָּ הָסֵר לְמִצְנֶפֶת
הִתְבַּשְּׂרִי בִּפְדוּת יָפָה וְעָלַיִךְ / רוּחַ נְבוּאָתִי תִהְיֶה מְרַחֶפֶת.


שש מאות:
שֵׁשׁ מֵאוֹת / נִקְרָאוֹת / בְּדָת הָאֵל יְסוֹדֵיהֶם
לְבַת מִי זֹאת / נִרְמָזוֹת / עַל כַּנְפֵי רְדִידֵיהֶם
מְחֻקָּקוֹת / מְזֻקָּקוֹת / כְּמוֹ צִיצִית פְּקוּדֵיהֶם
הִזְהִיר אֵל / לְיִשְׂרָאֵל / חֹק שָׁמוּר בִּידֵיהֶם
וְעָשׂוּ לָ-/הֶם צִיצִית / עַל כַּנְפֵי בִגְדֵיהֶם
שְׁמֹר לָבָן / כְּמוֹ דָרְבָן / מְקוֹם תְּכֵלֶת הַנִּצְבָּע
לָךְ נִפְתָּר / סוֹד נִסְתָּר / חוּט צִיצִית הֱיוֹת מְרֻבָּע
מִשְׁפָּטָיו / הֱיוֹת חוּטָיו / כְּפוּלִים בְּתוֹךְ שְׁלֹשׁ אֶצְבַּע
הַמְשֻׁלְשָׁל / יְהִי נִפְשָׁל / כְּדֵי אֶצְבָּעוֹת אַרְבַּע
חָק סְדִינָא / כְּרַב קְטִינָא / בְּדַת צִיצִית לֹא נִקְבַּע
זְקֹף עֵרֶךְ / לְחוּט כֶּרֶךְ / עֲלוֹת מִמִּנְיָנֵיהֶם.


שְׁקֹד עָנָף / עֲלֵי כָנָף / וּמִקֶּרֶן יְהִי נִבְדָּל
לֹא יַדְחִיק / אֲבָל יַרְחִיק / כִּמְלֹא קֶשֶׁר אֲגֻדָּל
מְנָת טַלֵּית / נִכְפֶּלֶת / כְּרַב שִׁמְעוֹן פְּטֹר וַחֲדָל
הֵן כְּפָלָהּ / וְתָפַר לָהּ / מִצִּיצִית לֹא תֶחְדָּל
חוּט בֶּגֶד / וְעוֹר נֶגֶד / כְּמִין בֶּגֶד לְחֹק תִּגְדָּל
זְנַח וּנְעֹר / חֲקוּקֵי עוֹר / וְאִם בֶּגֶד בְּכַנְפֵיהֶם
שְׁלֹשִׁים יוֹם / כְּדַת אָיֹם / כְּסוּת שְׁאוּלָה מְעֻכֶּבֶת
לְעֵת הָלַךְ / כָּאן וְאֵילַךְ / הֲלֹא צִיצִית חַיֶּבֶת
מְכוּרַת שׁוּק / לְעַם חָשׁוּק / כְּחֻקָּהּ הִיא נֶחְשֶׁבֶת
הֲמוֹן תַּגָּר / וְגוֹי מִתְגָּר / כְּשֵׁרָה הִיא מְחֻטֶּבֶת
חֹק נִפְרָץ / וְחוּט נִקְרָץ / פְּסוּלָה הִיא וְנֶעֱזֶבֶת
זְכֹר וְהָתֵם / וּרְאִיתֶם / פְּרַט לַיְלָה מְעַכֶּבֶת
קֵץ נִקְבַּע / עַל אַרְבַּע / וְלֹא שָׁלֹשׁ בְּסוֹדֵיהֶם.


ששון לבי:
שְׂשׂוֹן לִבִּי / מִשְׂגַּבִּי / הַנִּשְׂגָּב שְׁמוֹ לָעַד
סְלַח פִּשְׁעִי / וְחִישׁ יִשְׁעִי / הָבֵא צִיר הַנּוֹעָד
אֵלִיָּה / הַתִּשְׁבִּי / מִתּוֹשָׁבֵי גִלְעָד


לְנִדְכָּאִים / וְחֵלְכָּאִים / שְׂבֵעֵי בוּז וְגַם לָצוֹן
פְּנֵה שַׁדַּי / וְתֹאמַר דַּי / לְאֹרֶךְ קֵץ הַקִּיצוֹן
שְׁלַח רוֹעֶה / לְצֹאן תּוֹעֶה / וְאַל תִּטֹּשׁ מְעַט הַצֹּאן
אֲשֶׁר נָגֹז / וְגַם נָבֹז / מִלִּפְנִים וְלַחִיצוֹן
וְהוּא מְיַחֵל / כְּמוֹ רָחֵל / לְיוֹם תִּקְרָא שְׁנַת רָצוֹן
וְצִיץ צַמַּח / וְאָז נִשְׂמַח / בְּשִׂמְחַת בֵּית הַוָּעַד


מְחָצוּנִי / לְחָצוּנִי / פְּרִיץ חַיּוֹת וַאֲרָיוֹת
הִנְנִי גָר / וְגַם נִסְגָּר / בְּיַד אַרְבַּע מַלְכֻיּוֹת
נְבוֹ קָרַס / וְקָם פָּרַס / וֶאֱלִיפַז וּנְבָיוֹת
זֶה יִתְפֹּשׂ / וְזֶה יִרְפֹּשׂ / וְזֶה יַדִּיחַ שֵׂיוֹת
וּבְכָל זֶה / אֲנִי אֶחֱזֶה / וְעֵינַי לְךָ צוֹפִיּוֹת
וְכָל דּוֹרֵשׁ / קֵץ יְפָרֵשׁ / וְיִסְפֹּר הָאוֹתִיּוֹת
אוּלַי תַּם / אֲשֶׁר נֶחְתַּם / וּ[בֵ]יתִי תָכִין עֲדֵי עַד.


שתי פעמים:
שְׁתֵּי פְעָמִים / מְקֻיָּמִים / בְּכָל יוֹם עַל הֲמוֹנֵנוּ
לְיַחֵד צוּר / בְּלֵב עָצוּר / וּבְהֶגְיוֹן לְשׁוֹנֵנוּ
מִמְּקוֹמוֹ / מִמְּרוֹמוֹ / יִשְׁלַח אוֹר לְעֵינֵינוּ
הוּא לְבַדּוֹ / יְצַו חַסְדּוֹ / וְיַאֲזִין קוֹל רִנּוּנֵנוּ
בְּקָרְאִי שְׁמַע / יִשְׂרָאֵל / יְיָ אֱלֹהֵינוּ


שְׁאָר יַעֲקֹב / לְךָ אֶקֹּב / יְסוֹד דָּת אֵל אֲשֶׁר נָתָן
לְכָה וּשְׁמַע / תּוֹרַת שְׁמַע / אֲשֶׁר נָחֲלוּ בְנֵי אֵיתָן
מִצְוָתָהּ / לִקְרוֹתָהּ / לְנוֹחֲלֵי גַן הַבִּיתָן
הֲגוֹת עַרְבִית / אַל תַּשְׁבִּית / כְּתַנָּאִים בְּמִשְׁנָתָן
בְּהִכָּנֵס / כֹּהֲנֵי נֵס / לֶאֱכֹל בִּתְרוּמָתָן
רְשׁוּת נוֹעָד / לְקָרְאָהּ עַד / עֲלוֹת שַׁחַר כְּמוֹ חָתָן
יְסוֹד אַרְבַּע / לָהּ נִקְבָּע / וְלָעַד לֹא לְהַכְרִיתָן
הֵן עֲרוּכוֹת / שְׁתֵּי בְרָכוֹת / לְפָנֶיהָ כְּהִלְכָתָן
וְחֹק בְּרִיתָהּ / לְאַחְרִיתָהּ / שְׁתֵּי בְרָכוֹת לְהוֹרוֹתָן
דָּת וָחֹק / מֵרָחוֹק / הֲגוֹת בָּהּ עַל מְלוֹנֵנוּ


שְׁתֵּי בְרָכוֹת / נֶעֱרָכוֹת / בְּרֹאשׁ שַׁחֲרִית לְהִתְהַלֵּל
לְאַחְרִיתָהּ / כִּבְרִיתָהּ / סְמֹךְ אַחַת לְהִתְפַּלֵּל
מְסוּכָתָהּ / וְהִלְכָתָהּ / עִם הָנֵץ מְאוֹר הֵילֵל
הֲלֹא נִסְעַד / וְגַם יָעַד / שְׁלֹשׁ שָׁעוֹת לְהִתְחוֹלֵל
בְּעֵת הָלַךְ / כָּאן וְאֵילַךְ / לֹא הִפְסִיד ולֹא חִלֵּל
רוֹחֲשִׁים כֹּה / אִישׁ כְּדַרְכּוֹ / וַהֲלָכָה כְּבֵית הִלֵּל
יָד יִפְסֹק / אֲשֶׁר יַעֲסֹק / בְּרֹאשׁ פְּרָקִים לְהִתְמוֹלֵל
הָיָה רָץ / לֹא יֶחֱרָץ / אֲבָל יַעֲמֹד וִיפַלֵּל
וְכֵן יִפְעַל / קְרֹא עַד עַל / לְבָבֶךָ לְהִסְתּוֹלֵל
דִּין נִשְׁמַע / קְרִיאַת שְׁמַע / בְּכָל לָשׁוֹן לְהִתְמַלֵּל
הֲלֹא נוֹדְעָה / בְאַרְבָּעָה / אֲשֶׁר פֵּרְשׁוּ זְקֵנֵינוּ


שֵׁם אֶחָד / יְרָא וּפְחַד / וְהִשָּׁמֵר בְּאוֹתוֹתָיו
לְבַד הַחֵת / אַל תַּשְׁחֵת / וְהַאֲרֵךְ דַּל כְּחֻקּוֹתָיו
מַאֲרִיכוֹ / לְהַמְלִיכוֹ / עַל אַרְבַּע רוּחוֹתָיו
הַמְפַחֵד / אַל יְכַחֵד / בָּאֶמְצַע שְׁאֵלוֹתָיו
בְּרִית יָקִים / בֵּין פְּרָקִים / לְהָשִׁיב לְכָל שְׁלוֹמוֹתָיו
רֶוַח יָקִים / בֵּין דְּבֵקִים / וִידַקְדֵּק בְּאוֹתוֹתָיו
יְרָא וַעֲשֵׂה / כְּרַב יוֹסֵי / וְהַאֲזַנְתָּ לְמִצְווֹתָיו
הַקּוֹרֵא / אַל יוֹרֶה / בְּאֶצְבְּעוֹתָיו וְשִׂפְתוֹתָיו
וְאִם טָעָה / בְאַרְבָּעָה / הֲלֹא יַחֲזֹר לְרֵאשִׁיתָיו
דַּת סָפֵק / לְהִתְאַפֵּק / וְיַחֲזֹר לְרֹאשׁ קְרִיאוֹתָיו
הָלַךְ אָן / וּמְצָאָן / שְׁהֵן קוֹרְאִין לְעֻמָּתָיו
יְהִי עָסוּק / בַּפָּסוּק / הָרִאשׁוֹן כְּדִינֵנוּ.


שתיל עמיאל:
שְׁתִיל עַמִּיאֵל וְשָׁרְשׁוֹ / לְנֵס עַמִּים תַּפְרִישׁוֹ
מָרוֹם יָרוּם רֹאשׁוֹ / הֲמוֹנִים יְבוֹאוּן לְדָרְשׁוֹ
וִיבָרְכוּ שֵׁם קָדְשׁוֹ / מִדֵּי חֹדֶשׁ בְּחָדְשׁוֹ


אֲפֻדַּת יֶשַׁע יְסֻרְבַּל / וּמְעִיל צְדָקָה יְכֻרְבַּל
וּמִנְחָה וְאֶשְׁכָּר יוּבַל / מִצּוֹר וְצִידוֹן וּגְבַל
וְיִגְאַל אַסִּיר נִכְבָּל / בַּרְזֶל בָּאָה נַפְשׁוֹ


הָעֵת יְשֻׁלַּח נֶחְפָּז / וְיַשְׁגִּיחַ רֹאשׁ הַפָּז
וְיִגֶּל צָפוּן נִגְנָז / לַשּׁוּלַמִּית הַלָּז
וְתִירַשׁ קֵינִי וּקְנַז / אֲשֶׁר עוֹד לֹא הוֹרִישׁוֹ


הַצֵּל אַרְיֵה נֶחְמָס / מֵחֲזִיר לִבּוֹ הֵמַס
וּקְרָא לְפֶרֶא חָמָס / הַשָּׂם בְּכוֹר שׁוֹר לְמִרְמָס
וְאַפּוֹ לָעַד כָּמַס / לֹא תַחְסֹם שׁוֹר בְּדִישׁוֹ.


תברך יה:
תְּבֹרַךְ יָהּ אֲדוֹן עוֹלָם / בְּפִי כָל הַיְּצוּר כֻּלָּם
וְאִם אַתָּה מְאֹד נַעְלָה / עֲלֵי שִׁירָם וּמַהְלָלָם
בְּנוּסִי מִפְּנֵי צָרִים / צְרָרוּנִי בְּרֹב נִכְלָם
קְרָאתִיךָ לְגַלּוֹת סוֹד / אֲשֶׁר לֹא מִמְּךָ נֶעְלָם
וְגִלִּיתָ עֲמֻקּוֹת לִי / וְלֹא שָׁב עַבְדְּךָ נִכְלָם
וְרָאִיתִי בְשִׁירָתְךָ / כְּאִישׁ רָאָה וְהֵן סֻלָּם
לְזֹאת אוֹדֶה פְלָאֶיךָ / וְלֹא אוּכַל לְהַשְׂכִּילָם
וְלֹא אֶשְׁכַּח דְּבָרְךָ לִי / בְּעֵת לִבִּי חֲלוֹם חָלָם
וְהָרָשִׁים יְהוּ שָׁרִים / וְאָז תָּרֹן לְשׁוֹן נֶאְלָם
שְׁמַע שִׂיחִי פְּדֵה רוּחִי / וְאֵיךְ תֶּחְרַשׁ וְתִתְעַלָּם
וְהִנֵּה בִקְּשׁוּ נַפְשִׁי / לְקַחְתָּהּ טָמְנוּ חַבְלָם
לְעַג לָהֶם וְרִיב בָּהֶם / וְתֶן לָהֶם כְּמוֹ פָעְלָם
עֲשֵׂה פֶלֶא לְבֶן כֶּלֶא / וְהַרְאֵנִי דְבִיר אוּלָם
וְאָבוֹא בֵית תְּפִלָּתְךָ / אֲשֶׁר עָלָיו אֲנִי נֶהְלָם
וְאַקְדִּישְׁךָ וְאַעְרִיצְךָ / בְּסוֹד עַמִּי וּבִקְהָלָם
וְשָׁם אִכַּף וְאֶפְרֹשׂ כַּף / וְאֶעְבָדְךָ בְּלֵב נִשְׁלָם.


תחת כנפך:
תַּחַת כְּנָפָךְ עַבְדְּךָ יֶחְסֶה / מַה יַּחֲשֹׁב אָדָם וּמַה יַּעְשֶׂה
יָדִי וּמִצְעָדִי בְּיָדָךְ הֵם / אַתָּה כְרוֹעֶה וַאֲנִי כַשֶּׂה.


בעלות יה:
בַּעֲלוֹת יָהּ עַל לְבָבִי
כִּי בְכֹל אֵין לָךְ דְּמוּת אֵין
זִכְרְךָ תַּבַּע שְׂפָתִי
אִם חֲשַׂכְתִּיהָ תְמָאֵן


יעזב רשע:
יַעֲזֹב רָשָׁע נְתִיבוֹ / וְיַכְנִיעַ רוּם לְבָבוֹ
וְיָשֹׁב אֶל יְיָ / וִירַחֲמֵהוּ בְשׁוּבוֹ
בְּטֶרֶם יִסָּפֶה / אוֹ יוֹמוֹ יָבוֹא


עֲזָב נָא בֶּן אָדָם / עֲזֹב שֶׁמֶץ וְדִבָּה
בְּטֶרֶם תִּתְעוֹפֵף / כְּיוֹנִים אֶל אֲרֻבָּה
וְהַנּוֹשֶׁה יָבוֹא / לְבַקֵּשׁ הָעֲרֻבָּה
לָכֵן שׁוּב וּזְכֹר / אֶת הַיּוֹם הַבָּא
כִּי הַיּוֹם קָצָר / וְהַמְּלָאכָה מְרֻבָּה
מִי יָרֵא וְחָרֵד / יִתֵּן אֶל לְבָבוֹ


משל בקצוי:
מֹשֵׁל בְּקַצְוֵי יָם וּבַדָּרוֹם / יָדִי בְךָ עַל אוֹיְבִי תָרוֹם
תִּרְאֶה וְתַבִּיט מַחְשְׁבֹתָם לִי / כִּי נֶגְדְּךָ תָמִיד שְׁאוֹל עָרוֹם
שַׁתִּי בְךָ מַחְסִי וְלֹא אִירָא / לוּ נִלְחֲמוּ בִי כּוֹכְבֵי מָרוֹם.


שאג לך:
שָׁאַג לְךָ לִבִּי…


שדי שוכן:
שַׁדַּי שׁוֹכֵן מְעוֹנָה לְמַעַנְךָ בְּנֵה קִרְיַת חָנָה
מָרוֹם הַעֲלֵנוּ בִרְנָנָה שָׁלֹשׁ פְּעָמִים בַּשָׁנָה


שובבנו:
שׁוֹבְבֵנוּ לִגְבוּלֵנוּ / מְהֵרָה הַתֵּר עֻלֵּנוּ
וּנְשׁוֹרֶרְךָ גוֹאֲלֵנוּ / בְּשִׁלּוּשׁ פַּעֲמֵי רְגָלֵינוּ.


שוגה בחיק:
שׁוֹגֶה בְחֵיק יַלְדוּת עוּרָה וְאַל תִּישָׁן / כִּי כָל יְמֵי נַעֲרוּת כָּלוּ כְמוֹ עָשָׁן
לִפְנֵי פְנוֹת עֶרֶב תִּיבַשׁ כְּמוֹ חָצִיר / אִם אַתְּ לְעֵת בֹּקֶר רַעֲנָן כְּמוֹ שׁוֹשָׁן
מַה לָּךְ תְּרִיבֵנִי בֶּאֱמֹר הֲלֹא זֶה אָב / הוֹלִיד בְּאַחְרִיתוֹ זִמְרָן וְגַם יָקְשָׁן
הִנֵּה אֱנוֹשׁ עָנִי אוֹכֵל חָצִיר שָׂדֶה / יָמוּת כְּמוֹ אוֹכֵל אֵילִים בְּנֵי בָשָׁן.


שוכן על:


שׁוֹכֵן עַל חַיּוֹת אַרְבַּע
לְאַחַת כְּנָפַיִם אַרְבַּע
מְקֻדָּשׁ בְּסוֹד מַחֲנוֹת אַרְבַּע
הַמּוֹצִיא שֵׁשׁ מֵאַרְבַּע
הֲמוֹן קוֹרְאִים קִרְיַת אַרְבַּע
קַבֵּץ אֶל קִרְיַת אַרְבַּע
טוֹעֲמֵי דַת כְּנָפוֹת אַרְבַּע
נַהֵל מִכְּנָפוֹת אַרְבַּע
חוֹקְרֵי חֹק רוּחוֹת אַרְבַּע
זַכֵּה לָזֹאת אוֹת אַרְבַּע
קַלְקֵל מַרְכָּבוֹת אַרְבַּע
וְהָבֵא אַרְבַּע.


שעה לחש קוראיך:
שְׁעֵה לַחַשׁ / קוֹרְאֶיךָ / וֶעֱנוּתָם אַל תִּבְזֶה
לְשַׁוְעָתָם / הַט אֹזֶן / כְּבִימֵי אֲבִי כָל חוֹזֶה
מִמָּרוֹם / כְּהוֹדַעְתּוֹ / בַּמַּרְאֶה וּבַמַּחֲזֶה
וְהִשְׁמִיעַ / סְלַח נָא לַ־/ עֲווֹן הָעָם הַזֶּה


שְׁקֹד דֶּלֶת / וְתוֹחֶלֶת / אֲזַי תִּמְצָא אֱנוֹשׁ רָזֶה
לְמַד הֵיטֵב / בְּלֹא קֶטֶב / כְּפָץ צוּרָךְ בְּיַד חוֹזֶה
מְאַס הֶבֶל / עֲטֵה אֵבֶל / עֲלֵי גוּפָךְ אֲשֶׁר יִרְזֶה
הֲדֹף פִּשְׁעָךְ / עֲזֹב רִשְׁעָךְ / וְשִׂים דָּבְקָךְ בְּדַת כִּי זֶה
תְּהִי עִסְקָךְ / וְגַם חֻקָּךְ / בַּת מַזֶּה וּבֶן מַזֶּה
וְגַן עֵדֶן / תְּהֵא נֵדֶן / לְנִשְׁמָתָךְ וְאַתְּ תֶּחְזֶה
תְּהִי קַשּׁוּב / שְׁאָר יָשׁוּב / שְׁאָר יַעְקֹב לְאֵלִי זֶה


בְּאַוָּתִי / וְתַאְוָתִי / אֲנִי בָאתִי לְאֵל אֶדְרֹשׁ
רְחֹשׁ מוּסָר / לְהִתְיַסָּר / וְתוֹרָתוֹ אֲזַי אֶפְרֹשׁ
בְּמִשְׁפָּט בַּר / כְּמוֹ דֻבַּר / כְּשֶׁמֶן טוֹב עֲלֵי הָרֹאשׁ
יְהִי רֵיחוֹ / וּמַשְׁבִּיחוֹ / בְּרָב בֹּשֶׂם כְּמוֹ מֵרֹאשׁ
וְתוֹךְ קָדְשִׁי / יְהִי נַפְשִׁי / וְשָׁם אֶקְפָּא וְשָׁם אֶקְרֹשׁ
וְאָסִיר צַר / אֲשֶׁר הֵצַר / וְיִתָּלֶה כְפִיר בִּבְרוֹשׁ
וְאֵלִי חִישׁ / בְּעֵת תָּחִישׁ / חֲדַל אִישִׁים וְגַם נִבְזֶה


וְדַע פִּצְעִי / וְשׁוּר בִּצְעִי / וְגָלוּתִי בְּאִסְפַּמְיָא
הֲלֹם הוֹלְמִי / וּמַכְלִימִי / יְהֵא סָחוּב בְּסֵרַטְיָא
וְחִישׁ יוֹמוֹ / לְהֵתַמּוֹ / כְּמוֹ תַמּוּ בְאַנְטוֹכְיָא
זְקֹר וַעְקֹר / בְּאַבְנֵי קֹר / נֶשֶׁר שֶׁבַּעֲרַבְיָא
וְאֶתְפָּאֵר / בְּנִין וּשְׁאֵר / כְּהִבְטִיחִי יְלִיד בִּתְיָה
וְכָל אוֹיְבַי / וּמַכְאִיבַי / יִפְּלוּ בְאֶרֶץ נְשִׁיָּה
וְתוֹךְ מִקְדָּשׁ / הֶחָדָשׁ / דְּמֵי קָרְבָּן אֲזַי אַזֶּה
מְעוֹר תקר / כְּשָׁתָה קַר / וְגַם הֶחְרִיב יְאוֹר מָצוֹר
הֲבָלִים פָּץ / וּבָם חָפַץ / וְקָם כָּרוֹז בְּחוֹמַת צוֹר
דְּמֵי הַשֶּׂה / בְּיוֹם כֶּסֶא / חֲקָקוּהוּ וּבוֹ לִפְצֹר
וּבָא מִצַּד / לְכָל נָד צָד / וְכָל אִישּׁ גָּשׁ לְיַד מַעְצוֹר.


שתי בך:
שַׁתִּי בְךָ מַחְסִי מוֹרִישׁ [וּמַעֲשִׁיר]


אמרה לאל:
 אֹמְרָה לְאֵל סַלְעִי לָמָה שְׁכַחְתָּנִי
[הֲמָ]אוֹס [מָאַסְתָּ] אֶת יְהוּדָה
אֲשֶׁר קָנִיתָ מֵ[אָז לְעֵדָ]ה
פְּדִיתָנוּ מִבֵּית הָעֲבוֹדָ[ה]
קְ[נִיתָנוּ] לְתוֹרָה וְלִתְעוּדָה / וּבַעֲבוֹתוֹת אַהֲבָה מְשַׁכְתָּנִי


הַשְׁקִיפָה וְהַקְשִׁיבָ[ה וַעֲשֵׂה]
לְמַעַן בְּרִית אֵיתָן הַמְנֻסֶּה
וּבְרִית הַנֶּעֱקָד לְךָ כַּשֶּׂה
וְחֶסֶד [הֶ]חָקוּק בַּכִּסֵּא / אֲשֶׁר בָּם עַד הֵנָּה עֲזַרְתָּנִי


מַבִּיט לֶעָנִי וְלַנִּכְאֶה
עוּרָה לִקְרָאתֵנוּ וּרְאֵה
לְמַעַן רוֹעֵה צֹאן הַנִּלְאֶה
אֲשֶׁר נָמְתָּ לוֹ עַתָּה תִרְאֶה / בְּאָמְרוֹ לְךָ לָמָּה זֶה שְׁלַחְתָּנִי


הָיִיתִי כִּמְעַט אֲנִי אוֹבֵד
כִּי עֹל קָמִים עָלַי כָּבֵד
בֶּן הָאָמָה אֲשֶׁר אֲנִי עוֹבֵד
כְּלִמָּתִי אֶזְכֹּר וְאֶתְנוֹדֵד / כִּי בַּעֲווֹנוֹתַי מְכַרְתָּנִי.


התנערי מעפרך:
הִתְנַעֲרִי מֵעָפָרֵךְ בַּת עִבְרִית
הַסּוֹבֶלֶת עֹל אַכְזָרִית
הִמָּרְקִי וְשִׁטְפִי בְּמַיִם וּבֹרִית
הִכּוֹן לִקְרַאת חוֹנֵן שְׁאֵרִית
הִנֵּה הָעֵת זְמַן בּוֹ יַכְרִית
הִנּוֹ יִנּוֹן וְנִסְתָּר בִּכְרִית
הַשּׁוֹכֵן לְחוֹף חִלָּזוֹן וְטָרִית
הַצּוּר יִטַּע בְּאַרְצוֹ בִּבְרִית


הַלּוֹבְשִׁים תַּשְׁבֵּץ / וְיוֹשְׁבֵי יַעְבֵּץ / לְמַרְבֵּץ תְּקַבֵּץ / מִמַּעֲרָב וּמִמִּזְרָח
קוּמִי אוֹרִי / כִּי בָא אוֹרֵךְ /וּכְבוֹד יְיָ / עָלַיִךְ זָרַח.


ומה אני:
וּמָה אָנִי בְּעוֹדִי חַי אֱלֹהִים / וְאַף כִּי אַחֲרֵי אָטְמַן בְּעָפָר
אֲנִי אֶחְיֶה וְאַגִּיד אֶת שְׁבָחָךְ / לְעֵין עַמָּךְ [וְ]אָרִיעַ בְּשׁוֹפָר.
ציון תשבחי:
צִיּוֹן תְּשַׁבְּחִי לְ…. שׁוֹכֵן


יי שלומך:


יְיָ שְׁלוֹמְךָ שִׂים עָלֵינוּ / לָעַד וְאַל תִּגְעָלֵנוּ
יְיָ מָעוֹן אַתָּה הָיִיתָ לָנוּ / יְיָ תִּשְׁפֹּת שָׁלוֹם לָנוּ.


________________
[1] בפרוייקט בן יהודה הפזמון "יי אלהי גדלת מאד" חוזר גם בשאר הבתים - אני השמטתי אותו על פי מהדורת דב ירדן. 
[2] בפרוייקט בן יהודה חוזר פזמון זה גם בשאר הבתים, אני השמטתיו על פי מהדורת דב ירדן.