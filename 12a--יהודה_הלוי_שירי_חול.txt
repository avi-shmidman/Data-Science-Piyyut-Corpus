לא מתמול: (1)
לֹא מִתְּמוֹל פִּיּוֹת שְׂחוֹק נִמְלָאוּ
עַד כִּי בְךָ יוֹסֵף לְבָבוֹת גָּאוּ
בָּאוּ חֲרוּזִים לֹא קְרָאָם רַעְיוֹן
נִקְרֹה בְפִי נִקְרוּ וְלֹא נִקְרָאוּ
לֹא נִמְנְעוּ מִבֹּא בְרֶסֶן מִשְׁקְלֵי
הַשִּׁיר אֲבָל שָׁמְעוּ שְׁמָךְ וָבָאוּ
לֹא פִי יְהַלֶּלְךָ אֲבָל כִּי אֶכְתְּבָה
מִפִּי חֲסָדֶיךָ אֲשֶׁר יִקְרָאוּ
נָדִיב אֲשֶׁר נָתְנוּ פְּעָלָיו אֶל שְׁמוֹ
כַּנְפֵי נְשָׁרִים בַּמְּרוֹמִים דָּאוּ
ישֶׁר וְתֹם צָמְחוּ וְשָׂמְחוּ כִּי עֲלֵי
נַחַל עֲדָנָיו עֲנְפְּהֶם יִשָּׂאוּ
חָפֵץ לְהַסְתִּיר אֶת יְקָר זִכְרוֹ וְאֵיךְ
נִסָּיו בְּרֹאשׁ כָּל הָר וְלֹא יֵרָאוּ
אֵיךְ תִּמְרוֹת מֹר יַעֲלִים גֶּבֶר וְהֵן
נָגְעוּ קְצוֹת שַׁחַק הֲיִתְחַבָּאוּ
הֵא לָךְ מְעַט זִמְרַת זְמִירוֹתַי אֲשֶׁר
יִלְאוּ לְהַגִּיד בַּעֲדָךְ מָה רָאוּ
גַּם נֶחְפְּזוּ לָצֵאת בְּעֵת רָאוּ בְרַק
אוֹרְךָ וְלִקְרַאת חַסְדְּךָ יָצָאוּ.


איה כבוד האל: (2)
אַיֵּה כְּבוֹד הָאֵל וּמוֹרָאוֹ
כִּי אִם בְּיַד אַהֲרֹן מְקֹרָאוֹ
חָבֵר קְרָאוּהוּ בְּלִי חָבֵר 
כִּי הוּא יָחִיד הַדּוֹר וּמִפְלָאוֹ
נִרְאָה כְּבוֹד הַחֵן בְּהִוָּלְדוֹ
עָלָיו וְלֹא יָסַף לְהֵרָאֹה
עַד הֶעֱלָה בַּדִּים כְּכוֹכְבֵי אֵל
דָּמוּ בְּמוֹצָאָם לְמוֹצָאוֹ
מַעְיָן יְפֵה נוֹף יַשְׁקְ אֶרֶץ נוֹף
מַנְעָם בְּטוּב פִּרְיוֹ וּמִרְפָּאוֹ
רוֹפֵא וְעֵץ חַיִּים בְּמֶרְקָחָיו
בּוֹטֶה וְעֵץ דַּעַת בְּמִבְטָאוֹ
בּוֹ יָאְתָה גַּאֲוָה לְנוֹא אָמוֹן
תִּגְאֶה בְּשַׂר צָבָא וּבִצְבָאוֹ
גַּם לֹא שְׁכוֹל תִּירָא וְלֹא אַלְמוֹן
כִּי צֶאֱצָאָיו יוֹשְׁבֵי כִּסְאוֹ
תִּבְטַח וְתִסָּעֵד בְּהִוָּעֵד
לַעֲלוֹת לְבֵית דִּינוֹ וּמִקְרָאוֹ
אַל יֶחֱלַק לִבָּם וְאַל יִתְעֶה
עֵדֶר בְּמַרְעִיתוֹ וּמִכְּלָאוֹ
אַהֲרֹן וּבָנָיו יִתְּנוּ אוֹתָם
אִישׁ עַל עֲבֹדָתוֹ וּמַשָּׂאוֹ.


בלבי סוד: (3)
בְּלִבִּי סוֹד וְאוּלָם אַתְּ נְבִיאוֹ
וְיוֹם יִקְרָא חֲפָצָיו אַתְּ קְרִיאוֹ
אֲרִימֶנּוּ לְמַעְלָה מִבְּנֵי עָשׁ
וְאוֹתְךָ אֶמְצְאָה מֵעַל לְשִׂיאוֹ
והִרְחַבְתִּיו לְתִתּוֹ מַחֲנֶה לָךְ
עֲדֵי גָדַל וְגַלְגַּל לֹא נְשִׂיאוֹ
וְלֹא אֶתְמַהּ עֲלֵי רֹחַב לְבָבִי
וְאֶתְמַהּ כִּי יְדִידוּתְךָ מְלוֹאוֹ


שאו שלום: (4)
שְׂאוּ שָׁלוֹם לְרַב הַדּוֹר נְשִׂיאוֹ
נְשִׂיא עֵדָה בְּחִיר מוֹעֵד קְרִיאוֹ
שְׁלוֹם תּוֹרָה וְלֹמְדֶיהָ אֲשֶׁר בּוֹ
תְּקוּמָתָם וְהִנָּשְׂאָם בְּשִׂיאוֹ
קְרָאוֹ הַזְּמָן חָכָם וְנָבוֹן
וְלוּ הֵבִין קְרָאָהוּ נְבִיאוֹ
נְוֵה צֶדֶק אֲשֶׁר צֶדֶק סְבִיבוֹ
וּבֵית קֹדֶשׁ אֲשֶׁר חָכְמָה מְלֹאוֹ.


שיר דברו צופיו: (4)
שִׁיר דִּבְּרוּ צוֹפָיו וְקוֹל נָשָׂאוּ / אֶל יַעֲקֹב עֵת מַרְכְּבוֹתָיו רָאוּ,
בָּרָק חֲשָׁבוּהוּ עֲדֵי עָמַד בְּסוֹד / דּוֹדִים, לְאוֹרָיו יָצְאוּ וָבָאוּ.
מַה יַּעֲנוּ מָחָר, בְּעֵת שֶׁיִּטְשֵׁם / תּוֹעִים בְּלֵיל נֹדוֹ וְיִדַּכָּאוּ?
מַה יַּעֲשׂוּ הַלּוֹקְטִים מָן מָחֳרָת, / כִּי יֵצְאוּ לִלְקֹט וְלֹא יִמְצָאוּ?
תּוֹרָה וּמִשְׂרָה מַחֲנַיִם נִפְגְּעוּ / יִלָּחֲמוּ עָלָיו וְיִתְקַנָּאוּ,
זֹאת תַעֲלֶה רָבִיד בְּצַוָּארוֹ, וְזֹאת / תָּשִׂים בְּפִיו מַעֲשִׂים נִפְלָאוּ,
מִלִּים כְּמִלּוּאִים עֲלֵי לֵב אַהֲרֹן, / כִּי אֶשְׁאֲלָה בָּהֶם – וְיִתְנַבָּאוּ.
עֵטָיו קְנֵי־לֵב לֹא קְנֵי־עֵץ, יִשְׁאֲבוּ / מִשַּׁקֲתוֹת הַלֵּב וְלֹא יִצְמָאוּ,
גַּם כָּל בְּשָׂמָיו מֹר וְכָל סַמָּיו מְתֹם – / לוּ עַל רְפָאִים רֻקְּחוּ, נִרְפָּאוּ.
אַל תִּדְרְשוּ הֵימָן וְכַלְכֹּל בַּזְּמָן, / כִּי כָל בְּנֵי מָחוֹל בְּפִיו הָחְבָּאוּ.
דּוֹאֶה עֲלֵי כַנְפֵי נְשָׁרִים, אַחֲלַי / יִרְאֶה קְרָבַי אַחֲרָיו נִתְלָאוּ.
לִבִּי בְצִפָּרְנֵי נְשָׁרָיו נֶאֱחַז, / יִדְאֶה וְיִגְלֶה בַּאֲשֶׁר הֵם דָּאוּ.
אֶתְנַחֲמָה כִּי הַנְּפָשׁוֹת חֻבְּרוּ / אִם הַגְּוִיּוֹת מֵחֲבֹר נִכְלָאוּ.
אִם יַעֲקֹב יֵלֵךְ לְדַרְכּוֹ יִפְגְּעוּ / בּוֹ מַלְאֲכֵי אֵל, רַחֲמִים נִמְלָאוּ.
בֵּינִי וּבֵינָיו אַחֲוָה וּבְרִית, אֲשֶׁר / לֹא יִשְׁבְּתוּ נֵצַח וְלֹא יוּנָאוּ.


הקולך זה אחי אחוה: (6)
הֲקוֹלְךָ זֶה אֲחִי אַחְוָה וְאַהֲבָה
וּמִתְאַנֶּה לְרִיבִי לֹא כְאֵיבָה
בְּשָׁלְחֲךָ מִסְּלָעִים נַחֲלֵי שִׁיר
וְכִמְעַט קָט וְהָיוּ מֵי מְרִיבָה
נְתַתַּנִי בְשִׁירָתְךָ כְאָשֵׁם
וְאָנֹכִי נְקִי עָוֹן וְחוֹבָה
מְשַׁכְתַּנִי בְחוּט חַסְדְּךָ בְשִׁירָה
אֲשֶׁר מֵהַר אֱלֹהִים הִיא חֲצוּבָה
יְדַעְתִּיך וְהֵן שִׁירְךָ בְךָ עֵד
וְעַל שֹׁרֶשׁ אֱמֶת תָּעִיד תְּנוּבָה
חֲרוּזֵי שִׁיר אֲבָל טוּרֵי פְנִינִים
אֲבָל עָבִים מְרִיקִים טַל נְדָבָה
כְּמוֹהֶם כִּכְתָבָם תּוֹך לְבָבִי
חֲקוּקִים אוֹת בְּאוֹת תֵּיבָה בְתֵיבָה
קְחָה לְך מִקְּצַר יָמִים וְדֵעָה
תְּשׁוּרַת שִׁיר וְזָכְרֵהוּ לְטוֹבָה
מְחֵה חוֹבָה בְמֵי אַהֲבָה וְאַל נָא
תְּהִי חַטַּאת יְהוּדָה עוֹד כְּתוּבָה.


זמן אסר: (7)
זְמָן אָסַר בְּעוֹד לַיִל רְכוּבוֹ
וּבֹקֶר הֶעֱלָה מִנִּי כְרוּבוֹ
וְשָׂם בִּכְנַף נְשָׁרִים לֵב לְקָחוֹ
וְעַל כַּנְפֵי זְבוּב פֶּגֶר עֲזָבוֹ
כְּאִלּוּ אֵין לְבָבִי מִיצֻרַי
בְּעוּפוֹ אַחֲרֵי הַמַּדְאִיבוֹ
וּבָרַח מֵאֲשֶׁר יִדְרוֹשׁ שְׁלוֹמוֹ
וְנוֹסַף עַל אֲשֶׁר יַעֲצִים כְּאֵבוֹ
וְיֶלֶד הַזְּמָן הֵבִיא בְקִרְבּוֹ
בְּנֵי קַשְׁתּוֹ וְאָבִיו לֹא עֲצָבוֹ
וְאֹמַר אַךְ חֲלִי זֶה אֶסְבְּלֶנּוּ
וְאָחִיו אַחֲרָיו אֹחֵז עֲקֵבוֹ
וְסָגַר בַּעֲדִי דַלְתֵי שְׁחָקָיו
וּמָנַע מֵעֲרֹף עָלַי רְבִיבוֹ
וְדִבְרֵי מוֹעֲדָיו לִי שָׁוְא וְכָזָב
וְאֵין בַּזְּמָן אֱמֶת כִּי אִם כְּזָבוֹ
אֲבָל לֹא נוֹאֲשָׁה נַפְשִׁי בְּכָל זֹאת
תְּיַחֵל רֹאשׁ תְּלִי אַחַר זְנָבוֹ
וְהֶעֱמַדְתִּי מְצַפֶּה לַחֲזוֹת מַה
בְּמִזְרָחוֹ וּמַה מִמַּעֲרָבוֹ
עֲדֵי רָאָה וְהִנֵּה עָב קְטַנָּה
כְּכַף אִישׁ תַּעֲלֶה מִיָּם וְתָבֹא
וְאָמַר לִי רְדָה פֶּן יַעְצְרֶכָּה
מְטַר שַׁחַק וְשׁוּר עָנָן וְעָבוֹ
עֲנִיתִיהוּ כְּבָר נִחֵש לְבָבִי
וְהַדָּבָר אֱמֶת כַּאֲשֶׁר חֲשָׁבוֹ
זְמָן הֶעֱלָה נְשִׂיאֵי כַף נְשִׂיאוֹ
וְהִטְרִיחַ בְּנִדְבַת יָד נְדִיבוֹ
כְּכַף בֶּן אִישׁ אֱמָר לִי לֹא כְּכַף אִישׁ
וְעָב יִצְחָק וְלֹא שַׁחַק וְעָבוֹ
רְאֵה מַה נָּעֲמוּ צִמְחֵי מְטָרָיו
וְגַן עֶדְנוֹ וּמַה יָּפְיוֹ וְטוּבוֹ
כְּמַטֵּה אַהֲרֹן גָּמַל שְׁקֵדָיו
לְפִי רֶגַע וְצִמֵּק אֶת עֲנָבוֹ
וְקִשֵּׁר מַעֲדַנֵּי דוּד תְּאֵנִים
וּפִתַּח מֹשְׁכוֹת אֶתְרוֹג סְבִיבוֹ
צְרוֹר הַמֹּר אֲשֶׁר רָקַח זְמַנּוֹ
וְנֵר הַדּוֹר אֲשֶׁר הֵאִיר נְתִיבוֹ
הֲיִתְרַצֶּה לְךָ בֹשֶׂם בְּרֵיחוֹ
וּמִנִּשְׁמַת בְּשָׂמֶיךָ גְנָבוֹ
כְּאִלּוּ מִזְּמַן הַקֹּר וְהַחֹם
וְהַחֹרֶף וּמֵאִתְּךָ אֲבִיבוֹ
מְבַקֵּשׁ הַזְּמָן נֵר לִתְבוּנָה
וְאוֹרָיו הֹלְכִים הָלֹךְ וְכָבֹה
וְקָדַח אֵשׁ בְּאַדִּיר הַמְּזִמָּה
וְצִיר חָכְמָה וְהָיִיתָ שְׁבִיבוֹ
וְלֹא פָגַע סְגוֹר כִּי אִם פְּתָחוֹ
וְלֹא מָצָא צְרוֹר כִּי אִם הֱדִיבוֹ
וְנָתַן בָּךְ אֲסוּרֵי בִין וְיָדַע
הֱיוֹתְךָ אִישׁ אֲשֶׁר מֵאֵשׁ חֲצָבוֹ
מְהִיר צֶדֶק בְּהִיר חָכְמָה רְחַב לֵב
אֲשֶׁר סָבַב זְבוּל טֶרֶם סְבָבוֹ
תְּמַהּ מִתֹּלְדוֹת גַּלְגַּל הֱיוֹת אִישׁ
בְּתוֹךְ גַּלְגַּל וְגַלְגַּל תּוֹךְ לְבָבוֹ
וְשַׁר שָׁלוֹם מְצָאֲךָ עֵת שְׁלוֹמוֹ
וְשַׂר צָבָא נְתָנְךָ תוֹךְ קְרָבוֹ
וְאִם נִשְׁעָן עֲלֵי קָנֶה מְרֻצָּץ
אֲשֶׁר מֵעַל שְׂפַת נָהָר קְצָבוֹ
הֲלֹא נִמְצָא כְבָר בַּרְזֶל וְעַמּוּד
וְגַּם חוֹמַת נְחֹשֶׁת נִמְצְאָה בוֹ
וְעָשָׂה בוֹ אֲשֶׁר לֹא יַעֲשֶׂה כֵן
אֲחַשְׁוֵרוֹשׁ בְּשַׁרְבִיטֵי זְהָבוֹ
וְרַב וְרָם בְּעֵין שֵׂכֶל וְעָצַם
עֲדֵי יִקְטַן עֲנָק לִפְנֵי חֲגָבוֹ
אֲהֵבוֹ כָל אֲשֶׁר נִשְׁמַר לְנַפְשׁוֹ
וְהָאוֹיֵב לְנַפְשׁוֹ הוּא אֲיָבוֹ
צְבִי טוּרָיו יְקַנְּאוּ בוֹ צְבָא רוּם
וְרָקִיעַ בְּרִקּוּעֵי כְתָבוֹ
וְיִפָּה אֶת בְּדֹלָחָיו בְּנֹפֶךְ
כְּאִלּוּ שַׁחֲרוּת יָשׁוּב לְשֵׂיבוֹ
מְצָאָהוּ לְשׁוֹן אֶפְעֶה רְחֵקוֹ
וּמָצָא הַצֳּרִי בוֹ עַם קְרֹבוֹ
מְצָאתִיךָ צֳרִי לִכְאֵב זְמַנִּי
אֲשֶׁר שִׁלַּח בְּלִבִּי שֶׁן זְאֵבוֹ
יְחֹפֵף זִכְרְךָ סָבִיב לְלִבִּי
וְיִמְנַע הֶחֳלִי מֵהַדְאִיבוֹ
וְלֹא הֵטִיב בְּיֵין רֶקַח וְאוּלָם
שְׁמֹעַ זִכְרְךָ הַטּוֹב הֱטִיבוֹ
וְיִתְאַוֶּה רְאוֹתֶךָ כְחֹשֵׁק
אֲשֶׁר יִתְאַו רְאוֹת צוּרַת אֲהוּבוֹ.


חרף שאון ים: (10)
הֶרֶף שְׁאוֹן יָם עַד אֲשֶׁר יִקְרַב
תַּלְמִיד וְיִשַּׁק אֶת פְּנֵי הָרָב
יָד אַהֲרֹן הָרָב אֲשֶׁר שִׁבְּטוֹ
לֹא נָס נְעִים לֵחֹה וְלֹא חָרַב
לִמֵּד וְלֹא אָמַר לְפִיהוּ הוֹן
פִּזַּר וְלֹא אָמַר לְיָדוֹ רָב
הַיּוֹם אֲנִי מוֹדֶה כְּנַף מִזְרָח
כִּי מָחֳרָת אֶקֹּב כְּנַף מַעֲרָב
אֵיךְ יַעֲזָב אִישׁ אֶת צֳרִי גִּלְעָד
אַחֲרָיו וְהוּא חוֹלֶה נְשׁוּךְ עַקְרָב
אוֹ יַחֲלִיף אֶת צֵל עֲנַף עָבוֹת
בַּחֹם וּבַקֶּרַח וּבַשָּׁרָב
חֵלֶף לְצֵל קֹרַת נְוַת הָרָב
צִלִּי מְעוֹן קִרְיָה לְמֶלֶךְ רָב


לאט לי: (11)
לְאַט לִי! אֵין כְּמוֹ בַרְזֶל לְבָבִי / וְלֹא אוּכַל נְשֹׂא קֶצֶף אֲהוּבִי!
הֲאַתְּ רוֹפֵא – וּמַכָּתִי אֲנוּשָׁה, / וּכְאֵב נֶצַח – וְאַתְּ לוֹחֵשׁ כְּאֵבִי.
שְׁתֵה יַיִן וְחָלָב מִשְּׂפָתַי / וְתֵן תַּגְמוּל לְיֵינִי וַחֲלָבִי.
שְׁלַח יָדְךָ וְשִׂים לִבִּי בְּכַפְּךָ / וְאַל זָרִים יְדֵיהֶם יִשְׁלְחוּ בִי.


גביר תורה: (12)
גְּבִיר תּוֹרָה וְגִבּוֹר הַתְּעוּדָ2!
יְהוּדָה! קַדְּמָה פָנָיו בְּתוֹדָה.
וְיִשָּׂא אֶת שְלוֹמְךָ לוֹ בְכָל יוֹם
כְּנַף בָּרָק וְלֹא כַנְפֵי חֲסִידָה.
קְחָה מִפִּיו לְךָ תוֹרָה, וְשִׂים אֶת־
אֲמָרָיו עַל לְבָבֶךָ לְעֵדָה.
וְלֵב כֹּסֵף לְרַב יוֹסֵף, יְאַסֵּף
פְּרִי דָתוֹ בְטֶרֶם הַפְּרִידָה
הֲלֹא רַב מִמְּךָ דֶּרֶךְ לְהַרְחִיק,
– קְחָה מִמַּעֲדַנֵּי פִיו לְצֵדָה.
וּמִלָּתוֹ רְאֵה עֻגַּת רְצָפִים,
סְעַד וָלֵךְ בְּכֹחַ הַסְּעוּדָה.
לְקֹט הַמָּן לְךָ הַיּוֹם, וּמָחָר
תְּבַקְּשֵׁהוּ כְּבַקֵּשׁ הָאֲבֵדָה.
וְהָשֵׁב לוֹ אֱמֶת מִנְחָה שְׁלוּחָה,
פְּנִינֵי שִׁיר בְּכָל אֶבֶן חֲמוּדָה.
וְאוּלַי חֵן תְּהִי מוֹצֵאת בְּעֵינָיו,
וְאוּלַי תֶעֱרַב מִנְחַת יְהוּדָה:


לעת כזאת: (13)
לְעֵת כָּזֹאת תְכַל עֵינִי וְתֵרַד
וְתָשִׂים נַחֲלֵי דִמְעִי בְּמוֹרָד
אֲשֶׁר הִתְלַקְּחוּ בִיְקוֹד לְבָבִי
כְּהִתְלַקַּח יְקוֹד גַּחַל בְּבָרָד
תְּמוֹל נָקַל פְּרֹד יִצְחָק בְּעֵינַי
וְאִם יִתַּר לְבָבִי לוֹ וְחָרָד
אֲבָל נָד מִמְּקוֹמוֹ עַל שְׁלֹמֹה
אֲשֶׁר נָד וַעֲזָבַנִי מְפֹרָד
אֲיָאֵשׁ מֵרְאוֹת אַחַי וְרֵעַי
וְזֶה סוֹף כָּל יְדִידַי מִסְּפָרָד.


השחת רחמיו: (13)
הֲשִׁחֵת רַחֲמָיו עִמִּי אֲהוּבִי
וְעָטָה אַכְזְרִיּוּת אַף בְּבִגְדוֹ
תְּמוֹל הָיָה צְבִי חֵן עֵת רְצוֹנוֹ
וְשָׁב הַיּוֹם אֲרִי טֹרֵף בְּבִגְדוֹ


בעלת כשפים: (14)
בַּעְלַת כְּשָׁפִים אֲשֶׁר אָרְכוּ נְדוּדֶיהָ
יָמִים, וְקָצְרוּ יְמֵי חַיֵּי יְדִידֶיהָ,
יָפָה כְשֶׁמֶשׁ – אֲבָל לֹא פָנְתָה לַעֲרֹב,
לֶחְיָהּ עֲרוּגָה – וְלֹא יִכְלוּ נְרָדֶיהָ,
רַכָּה, עֲנוּגָה מְשֻׁנֶּסֶת בְמָתְנָהּ, וְאֵין
לָהּ מַחֲגֹרֶת – לבַד חַד מִצְּמִידֶיהָ.
עָלְתָה בְלֶחִי אֲשֶׁר יַקְדִּיר לְבָנָה בְלִבְ‑
נָתוֹ, וְצָפְתָה בְעַד מָסַךְ רְדִידֶיהָ,
פָּשְׁטָה כְסוּתָהּ – וְלֹא נוֹתְרָה עֲרֻמָּה, אֲבָל
הַחֵן וְהַהוֹד וְהַיֹּפִי בְגָדֶיהָ.
שָׁלוֹם לְבַת הַיְּפִי מֵאֵת מְתֵי אַהֲבָה,
תִּשָּׂא גְבֶרֶת שָׁלוֹם אַחַד עבַדֶיהָ!
נַפְשִׁי פְּדוּת לֵיל אֲשֶׁר בּוֹ לַאֲסִירֶךְ פְּדוּת!
רַקָּה אֲדַמֶּה וְכֹה כָּל‑מַחֲמַדֶּיהָ.
שָׁתֹה וּמָצֹה שְׂפַת אֹדֶם וְרַוּת בְּצוּף
פִּיהָ – מְגָדַי, וּפִי הַכּוֹס – מְגָדֶיהָ.
פָּתְחָה לְשׁוֹרֵר שְׂפַת שָׁנִי, וְשָׁם חִבְּקָה
כִּנּוֹר כְּמוֹ אֵם וְהוּא כִצְעִיר יְלָדֶיהָ
סָמְכָה יְמִינָהּ, כְּאִלּוּ תֶאֱצַל מַעֲנֵה‑
פִיהָ לְפִיהוּ וְהָיָה מִלְּמוּדֶיהָ.
פָּתְחָה לְשׁוֹרֵר עֲלֵי פֵרוּד, וְעֵת חִנְּנָה
קוֹלָהּ ­‑ כְּקָט שֻׁפְּכוּ בִּבְכִי כְבֵדֶיהָ.
שָׁפְכָה בְדׁלַח בְּמֵי דִמְעָה, עֲדֵי פִזְּרָה
עֵינִי לְבִכְיָהּ פְּנִינֵי דַם עֲתוּדֶיהָ.
מַה לַצְּבִיָּה אֲשֶׁר תִּבְכֶּה, כּאִלּוּ שְׁלֹ‑
מֹה הַגְּבִיר נָד וְהָיָה מִנְּדוּדֶיהָ?
הַשַּׂר אֲשֶׁר יָאֲתָה מִשְׂרָה לְשִׁכְמוֹ, וְהִ‑
נֵּה הָאֲדָמָה כּחֶפְצוֹ יַעֲבִידֶהָ.
נָסַע – וְחָשְׁכוֹ פְנֵי עִיר אַחֲרָיו, כַּאֲשֶׁר
זָרְחוּ לְפָנָיו בְּשׁוּבוֹ כָּל‑צְדָדֶיהָ.
גָּבְהָה אֲדָמָה דְּרָכוּהָ פְעָמָיו, עֲדֵי
שָׂמָה מְרוֹמֵי זְבוּל תַּחַת צְעָדֶיהָ.
אֶרֶץ נְבוֹכָה כְּחוֹלַת אַהֲבָה צָמְאָה
אֵלָיו, וְעֵת שִׁחֲרָהּ – כִּבָּה יְקוֹדֶיהָ.
יָרְדָה פְלָאִים בְּנָסְעוֹ, אַךְ בְּשׁוּבוֹ בְנֹ‑
עַם תָאֳרוֹ שָכְחָה לִימֵי מְרוּדֶיהָ.
שׁוּבָה, שְׁלֹמֹה נְשִׂיאִי, רוֹם בְּמֶרְכַּבְתְךָ
וּצְלַח – הֲלֹא כָל‑בְּנֵי עַיִשׁ פְרָדֶיהָ!
לָבַשׁ זְמַנֶּךָ כְתֹנֶת הוֹד נשִׂיאִים, וְהֵם
שׁוּלֵי כְתֹנֶת – וְאַתְּ בִּלְבָד רְבִידֶהָ.


שלום לבת: (16)
שָׁלוֹם לְבַת רַבּוּ נְגוּפֶיהָ, / שָׁלוֹם לְחַמָּה מִשְּׁזוּפֶיהָ.
אִם תַּעֲמֹד תַּחְפִּיר יְפִי תֵבֶל, / אוֹ תַהֲלֹךְ – תּוֹבִישׁ עֲנָפֶיהָ.
יוֹם נִבְקְעוּ לָהּ עַנְנֵי דִמְעוֹת / עַיִן כְּמֵי דִימוֹן שְׁטָפֶיהָ –
רוּחַ פְּרִידָה שַׁחֲרָהּ נָשַׁף / וַיֶּחְשְׁכוּ כּוֹכְבֵי נְשָׁפֶיהָ,
וַתַּחֲלֹף מִנִּי אֲחוֹת שֶׁמֶשׁ, / הַבַּת אֲשֶׁר לֹא אַחֲלִיפֶהָ.
לֹא בֵרְכָה יוֹם הַנְּדוֹד דּוֹדָהּ, / כִּי פָחֲדָה פַחַד לְצוֹפֶיהָ,
וַיִּקְרְאוּ עֵינַי לְעֵינֶיהָ: / ״שָׁלוֹם״, הֱשִׁיבוּנִי כְשָׁפֶיהָ
לֵאמֹר: ״לְךָ שָׁלוֹם, בְּחוּן חֵשֶׁק, / מֵאֵת אֲשֶׁר הַחֵן צְעִיפֶהָ״.
מִי זֹאת שְׁלוֹמָהּ לִי כְעֶשֶׁן מֹר, / מַחְתַּת מְכַהֵן מִי יְנִיפֶהָ?


הַאִם בְּשִׁיר לֵוִי תְרִיחֵנִי, / אוֹ מִכְּנַף שִׁירוֹ כְּנָפֶיהָ?
נַפְשִׁי פְדוּת שִׁירָה אֲשֶׁר תַּחְפִּיר / כָּל שִׁיר בְּמַשְׂכִּיּוֹת רְשָׁפֶיהָ.
שִׁירוֹ כְעֵץ חַיִּים וְעֵץ דַּעַת, / לֹא נִמְנְעוּ מִגְדֵי סְעִיפֶיהָ.
זִמְרַת מְגָדִים בָּהּ וְזִמְרַת שִׁיר / מַנִּי לְעוֹלָמִים, וְלֹא אֲחַשְׂפֶהָ.
אִם הִיא קְצוּבָה מֵעֲצֵי עֵדֶן – / מֵעֵץ לְבוֹנָה הֵם שְׁחִיפֶיהָ.
אִם חֻצְּבָה מֵהָר – אֱמֶת מֵהַר / בָּשָׁן תְּנוֹצֵץ אֶת רְשָׁפֶיהָ.
אִם שָׁלְפָה נֶשֶׁק לְמִלְחַמְתָּהּ – / הָיוּ כְלֵי יוֹאָב שְׁלוּפֶיהָ.
אִם נִקְטְפָה מִבֵּין עֲרוּגַת גַּן – / הָיוּ כְשׁוֹשַׁנָּה קְטוּפֶיהָ.
נָתַן בְּעָלֶיהָ בְעָלֶיהָ / עֶדְנוֹ, וְטַרְפּוֹ שָׂם טְרָפֶיהָ.
לוּ בַלְּבָנָה לָחֲמָה, נָסוּ / לִפְנֵי חֲמִשֶּׁיהָ אֲלָפֶיהָ.
לוּ נִסְּכָה בַיָּם, אֲזַי מָתְקוּ / מֵימָיו כְּמֵי מָרָה בְּצוּפֶיהָ.
תַּשְׁקִיף בְּעֵינֵי עִנְיְנֵי הַשִּׁיר / מִמִּגְדְּלֵי חָכְמָה שְׁקוּפֶיהָ.


שׁוּרוֹת כְּשִׁירוֹת מֵעֲלֵי שָׁרוֹת, / יִשְׁרַת יְשָׁרוֹת מִסְּלָפֶיהָ.
בּוֹ רָמְזָה כִּי שִׁיר מְלָאכָה לִי / וַיְחִי לְבָבִי מִטְּרוּפֶיהָ.
לֹא כֵן וְלֹא, אָשִׁיב אֲמָרֶיהָ, / רַק יֶעֱרַב לִי שִׁיר דְּלָפֶיהָ.
אֶמְאַס לְנַפְשִׁי זֹאת וְחָלִילָה, / בַּת שִׁיר לְבַדּוֹ מֵרְצָפֶיהָ.
נַפְשִׁי, בְּיוֹם תִּצְנֹף צְנִיפֵי בִין, / לֹא אֶמְצְאָה שִׁיר בֵּין צְנִיפֶיהָ.
אִם הָיְתָה חָכְמָה בְרֵכַת יָם – הָיוּ חֲרוּזֵי שִׁיר קְצָפֶיהָ.
לֹא אַחֲשֹׁב חוֹמָה נְשֹׂא שִׁירָה, / רַק שַׁעֲשׁוּעִים לַאֲלוּפֶיהָ.
נַפְשִׁי בְךָ, הַדּוֹד, בְּךָ תָגִיל / וּבְזִכְרְךָ תָסִיר זְעָפֶיהָ.
דֶּלֶת יְדִידוּתִי לְךָ תִפְתַּח – / וּלְכָל יְדִיד בִּלְתְּךָ תְּגִיפֶהָ.
תִּצְרֹף לְבָבִי לְךָ בְּכוּר אַהֲבָה / הַיּוֹם בְּרָאשֶׁיהָ כְסוֹפֶיהָ.
תִּשְׁאַף עֲפַר אֶרֶץ בְּדִמְעָתָהּ, / כִּמְעַט וְאֶהְיֶה מִשְּׁטוּפֶיהָ.
תִּסְעַר בְּיוֹמָהּ, / תֶּאֱהַב לַיְלָה / לִרְאוֹתְךָ בִּשְׁנַת נְשָׁפֶיהָ.
כִּי תֶחֱזֶה צַלְמְךָ – כְּאִלּוּ אָז / אוֹרוּ מְאוֹרוֹת בַּעֲרִיפֶיהָ.


אל בחלום ליל: (19)
אַל בַּחֲלוֹם לֵיל תִּשְׂמְחִי דָוָה
בֹּקֶר וְנִפְרַע מֵאֲשֶׁר הִלְוָה
נַפְשִׁי פְדוּת עֹפֶר אֲשֶׁר טֶרֶם
בֹּקֶר מְבַקֵּר מִחְיַת מִכְוָה
לִפְנֵי צְבָא שַׁחַק חֲצוֹת לַיִל
עָבַר וְאֶל בֵּית אוֹהֲבוֹ נִלְוָה


כִּמְעַט גְּזָלוּהוּ בְנֵי עַיִשׁ
לוּלֵי הֱיוֹתוֹ מִבְּנֵי חַוָּה
דִּמָּה לְדַלּוּתִי חֲלָצָיו וּלְקַדְרוּת
לְבָבִי שַׂעֲרוֹ הִשְׁוָה
וּבְאֵשׁ צְלָעַי עִם בְּכִי עֵינַי
מֵאֵשׁ וְשֶׁלֶג לֶחֱיוֹ נִקְוָה
הִתְגַּנְּבוּ עֵינַי רְאוֹת עֵינָיו
בַּלָּאט עֲדֵי יֵדְעוּ הֲיֵשׁ תִּקְוָה
לִרְדּוֹת דְּבַשׁ מִבֵּין בְּדֹלָחִים
תַּחַת שְׂפַת שָׁנִי כְמוּ תִקְוָה
הָהּ עִם שְׁנָתִי עָף כְּרֶגַע וַיֵבשׁ
לְבָבִי מֵאֲשֶׁר קִוָּה
מִי לִי בְּפֹתֵר הַחֲלוֹם דּוֹדַי
מִי יִמְשְׁכֵהוּ לִי בְחוּט אַחֲוָה
מִי לִי בְּבֶן רָחֵל וְאֵינֶנּוּ
מִמִּי לְפִתְרוֹן אֶשְׁמְעָה אַחְוָה
אֶפְדֶּה בְכָל חֶמְדָּה מְבַשֵּׂר טוֹב
בָּא בִּבְשׂרָה אַחֲרֵי חִוָּה
לֵאמֹר הֲלֹא יוֹסֵף מְקוֹם יוֹסֵף
לִהְיוֹת צְבִי הַמַּעֲרָב צֻוָּה
הוּא הַחֲלוֹם הַבָּא וּפִתְרוֹנוֹ
הוּא מַחֲמַד עַיִן וְהוּא תַאֲוָה
בֹּשֶׂם תְּבוּנָה וַהֲדַס חָכְמָה
לַחֵן וְלַתּוֹרָה וְלַמִּצְוָה
בָּא הַכְּתָב מִמָּר דְּרוֹר טוּרָיו
אוֹ מֵעֲרוּגוֹת בִּשְׂמְךָ הָלְוָה
מֶתֶק אֲמָרָיו בֶּאֱמֶת הֵעִיד
כִּי מִדְּבַשׁ אַהֲבָתְךְ רָוָה
הַאִם בְּלָאטֵי יָדְךָ רֻקַּם
אוֹ אִם בְּקֶסֶם עֵינְךָ הָתְוָה
סֵפֶר בְּסַפִּיר לֶחְיְךָ סֻפָּר
וּדְיוֹ בְנֹפֶךְ שַׂעֲרָךְ חֻוָּה
אֵלֶּה דְבָרַי מַעְיְנֵיהֶם בָּךְ
הִנֵּה תְהִלָּתִי לְךָ נָאוָה
הִנֵּה נְאֻם נִמְכָּר בְּאַהֲבָתְךָ
מִיּוֹם עֲלוֹתוֹ בֵּין בְּנֵי עַלְוָה
בָּא מֵאֱדוֹם אֶל מַעֲרַב קֵדָר
וּפְנֵי מְגַמָּתוּ לְךָ שִׁוָּה
לֹא מִמְּךָ הִתְאַחֲרוּ רַגְלָיו
אַךְ אֶת נְתִיבוֹתָיו זְמָן עִוָּה
לָכֵן קְרָא עַל נַפְשְׁךָ שָׁלוֹם
מֵאֵת יְדִיד יַרְבֶּה בְךָ חֶדְוָה
וּלְרַב וְתַלְמִידָיו קְרָא כָזֹאת
מֵאִישׁ הֱיוֹת בִּמְשָׁרֲתָיו אִוָּה
וּלְכֻלְּכֶם יִקְרָא אֱלֹהֵי עַד
רֹב עֹז וְרֹב שִׂמְחָה וְרֹב חֶדְוָה.


דלה ורקה: (21)
דַּלָּה וְרַקָּה מִבְּלִי מַדְוֶה 
לֹא הֶעֱלִים אֶת תָּאֳרָהּ מַסְוֶה
הִיא הָאֲשִׁישָׁה לֻקְּחָה מֵאֵשׁ
אוֹרוּ בְּאוֹרָהּ פַּאֲתֵי נָוֶה
תַּשִּׁיאֲךָ לֵאמֹר לְכָה נִסּוֹב
אֶל מַעְיְנֹת מַיִם וְגַן רָוֶה
תִּכְסֹף לְאֶשְׁנַבִּים וְהִיא תָּאִיר
תִּצְמָא לְמַשְׁאַבִּים וְהִיא תַּרְוֶה
גַּחַל בְּתוֹךְ מַיִם וְלֹא יִכְבֶּה
לַהַב בְּיָדַיִם וְלֹא יִכְוֶה 
תִּרְקֹם לְחָיַי נוֹשְׁקֵי פִּיהָ
רִקְמַת שְׁנִי תּוֹלָע בְּלִי מַטְוֶה
תָּמְהוּ צְבָא שַׁחַק לְכוֹכָבָהּ 
הַנֶּחְמָד מֵהֶם וְהַנָּאוֶה
וַתִּנְאַם אַל תִּתְמְהוּ כִּי יֵשׁ
אוֹר בָּאֲדָמָה זָהֳרוֹ אֶלְוֶה
הִנֵּה פְּנֵי מֵאִיר אֲשָׁרֵת כִּי
כֵּן יַעֲבֹד לֹוֶה לְאִישׁ מַלְוֶה
מֵאִיר מְשַׁלֵּחַ בְּרַק אוֹרוֹ
וּבְפַאֲתֵי גַּלְגַּל שְׁמוֹ מַחְוֶה
אִם יֵשׁ לְחַוּוֹת פָּעֳלָיו חַוֵּה
אוֹ יֵשׁ לְקַוּוֹת נָעֳמוֹ קַוֵּה
רִפְאוּת תְּהִי דּוֹדִי לְשָׁרֵּךָ
מִכָּל חֳלִי יִקְרֶה וְכָל מַדְוֶה
הִרְבָּה חֳלָיֵנוּ מְעַט חָלְיְךָ
כִּי אַתְּ לְכָל אִישׁ יֶחֱלֶה מִקְוֶה
הֵן כָּל יְקָר פִּדְיוֹן לְנַפְשְׁךָ
וּבְנַפְשְׁךָ אֵין כָּל יְקָר שֹׁוֶה.


נאם אסף: (23)
נְאֻם אָסָף בְּיוֹם אָסַף חֲרוּזָיו
וְנָשָׁא עַל נְשִׂיא לֵוִי חֲרוּזָיו
הֲתַעְרֹךְ לַלְּבָנוֹן נַעֲצוּצִים
לְאַחַר שֶׁעֲמָמוּךָ אֲרָזָיו
וְגִנְזֵי סוֹחֲרִים תַּעֲרֹךְ לְפָנָיו
וְהַמֶּלֶךְ הֱבִיאָהוּ גְּנָזָיו
תְּבַקֶּשׁ לְךָ גְדֹלוֹת אַל תְּבַקֵּשׁ
לְהַגִּיעַ בְּקָנֶיךָ שְׁחוּזָיו
גְּבִיר אָחַז לְבָבוֹת לַאֲחֻזָּה
שְׂמַח לִבִּי וְאַתָּה מֵאֲחוּזָיו
גְּבִיר גָּבַר וּבָזַז הַחֲמֻדוֹת
וְהָיוּ כָּל כְּלֵי חֶמְדָּה בְּזוּזָיו
וְקָנָה כָּל יְקָר בִּיקָר אֲהָבָיו
וְכָל רֵעַ בְּדוֹדָיו לֹא בְּזוּזָיו
אֲשֶׁר לוֹ יִשְׁאֲלוּ מֶנּוּ קְרָבָיו
וְדַם לִבּוֹ יְהָבָהוּ לְמַזָּיו
וְאַף כִּי יִשְׁאֲלוּ גֶּשֶׁם נְדָבוֹת 
הֲיִמָּנַע וְהוּא עוֹשֶׂה חֲזִיזָיו
וְנַפְשׁוֹ יָדְעָה רֶמֶז לְבָבוֹת
וְנִלְאוּ הַלְּבָבוֹת מֵרְמָזָיו
וְיָדַע מִתְּמוֹלוֹ מָחֳרָתוֹ
וְגִלָּה מַחְבּוֹאֵי יָם וְרָזָיו
וְרָץ גַּלְגַּל וְהוּא הֹלֵךְ לְאִטּוֹ
וְנָצַח בַּעֲצֵלָיו אֶת זְרִיזָיו
וְלוּ יָצָא לְמִלְחֶמֶת זְמַנּוֹ
בְּחֶרֶב נִכְנְעוּ לוֹ כָּל עֱזוּזָיו
אֲבָל נִלְחַם בְּמַטֶּה אוֹ בְּשֵׁבֶט
עֲדֵי נָקַב בְּמַטָּיו רֹאשׁ פְּרָזָיו
אֲהָהּ מָה אֶעֱשֶׂה לוֹ כִּי כְּנַעַן
מְחוֹז חֶפְצִי וּמִצְרַיִם מְחוֹזָיו
אֱמֹר לִנְדוֹד וְיִרֶף מִקְּרָבוֹ
וְאַל יַשְׁלֵט עֲלֵי נַפְשִׁי רְגָזָיו
וּמוֹקֵד אַהֲבָה יַשְׁקִיט לְהָבָיו
וְאוּלַי יִתְּנוּ פּוּגָה מְחָזָיו.


יקיר עלי: (24)
יַקִּיר עֲלֵי פַּלְגֵי יְקָר פּוֹרֵחַ
שֶׁמֶשׁ צְדָקָה בַּעֲדוֹ זוֹרֵחַ
אוֹצְרוֹת נְדָבוֹת עָצְרָה יָדוֹ אֲבָל
לָהֶם בְּיַד כָּל שׁוֹאֲלָיו מַפְתֵּחַ
אֶל בֵּן אֲשֶׁר הָיוּ יְגוֹנִים אוֹמְנָיו
הַט אָזְנְךָ לוֹ כִּי בְּמַר צוֹרֵחַ
נָעוּר וְרֵק מִתַּעֲנוּג נֹעַר עֲדֵי
מֵתִים אֲשֶׁר מֵתוּ כְּבָר שִׁבֵּחַ
יֻלַּד לְאֵיד וּכְאֵב גִּדְּלָהוּ כְּאָב
הוֹמֶה בְּחֹסֶר כֹּל וּמִשְׁתּוֹחֵחַ
קוֹלוֹ בְּמַר אֶל אֵל וְיָדָיו אֵין לְאֵל
כִּי בַּעֲדוֹ סוֹגֵר וְאֵין פּוֹתֵחַ
לָכֵן בְּךָ אוֹהֵב צְדָקָה יַחֲזִיק 
אֶל צֵל חֲסָדֶיךָ לְהִסְתַּפֵּחַ
אוּלַי וְתוֹחַלְתּוֹ בְּךָ לֹא נִכְזְבָה
וּנְעִים שִׁמְךָ עִמּוֹ יְהִי אוֹרֵחַ
עַל לֶב זְמָן יָחֹק פְּאֵר זִכְרְךָ בְּעֵט
בַּרְזֶל לְמַעַן לֹא יְהִי שׁוֹכֵחַ
יֵיטֵב אֱלֹהִים אֶת שִׁמְךָ לָעַד וְרוֹב
שָׁלוֹם יְצַו לְךָ עַד בְּלִי יָרֵחַ.
יַקִּיר עֲלֵי פַּלְגֵי יְקָר פּוֹרֵחַ
שֶׁמֶשׁ צְדָקָה בַּעֲדוֹ זוֹרֵחַ
אוֹצְרוֹת נְדָבוֹת עָצְרָה יָדוֹ אֲבָל
לָהֶם בְּיַד כָּל שׁוֹאֲלָיו מַפְתֵּחַ
אֶל בֵּן אֲשֶׁר הָיוּ יְגוֹנִים אוֹמְנָיו
הַט אָזְנְךָ לוֹ כִּי בְּמַר צוֹרֵחַ
נָעוּר וְרֵק מִתַּעֲנוּג נֹעַר עֲדֵי
מֵתִים אֲשֶׁר מֵתוּ כְּבָר שִׁבֵּחַ
יֻלַּד לְאֵיד וּכְאֵב גִּדְּלָהוּ כְּאָב
הוֹמֶה בְּחֹסֶר כֹּל וּמִשְׁתּוֹחֵחַ
קוֹלוֹ בְּמַר אֶל אֵל וְיָדָיו אֵין לְאֵל
כִּי בַּעֲדוֹ סוֹגֵר וְאֵין פּוֹתֵחַ
לָכֵן בְּךָ אוֹהֵב צְדָקָה יַחֲזִיק 
אֶל צֵל חֲסָדֶיךָ לְהִסְתַּפֵּחַ
אוּלַי וְתוֹחַלְתּוֹ בְּךָ לֹא נִכְזְבָה
וּנְעִים שִׁמְךָ עִמּוֹ יְהִי אוֹרֵחַ
עַל לֶב זְמָן יָחֹק פְּאֵר זִכְרְךָ בְּעֵט
בַּרְזֶל לְמַעַן לֹא יְהִי שׁוֹכֵחַ
יֵיטֵב אֱלֹהִים אֶת שִׁמְךָ לָעַד וְרוֹב
שָׁלוֹם יְצַו לְךָ עַד בְּלִי יָרֵחַ.


הנה אני משא: (26)
הִנֵּה אֲנִי מַשָּׂא אֱלֵי רוּחִי
אֵיךְ יוּכְלוּ זָרִים שְׂאֵת טָרְחִי
נָסְעוּ חֲמוּדוֹתַי בְּעֵת רָאוּ
כִּי כָּהֲתָה עֵינִי וְנָס לֵחִי
מִמַּחְשַׁכַּי בָּרְחוּ דּוֹדַי
אַחַר הֲלֹךְ גּוֹיִים לְאוֹר זַרְחִי
הֵם הֵם אֲהָבַי לַאֲהוּבַי מִי
הִבְאִישׁ בְּעֵינֵי אוֹהֲבַי רֵיחִי
כִּי בָּגְדוּ רֵעַי וְגַם אַחַי
הֵם הֶאֱבִידוּ בַּנְּדוֹד נִצְחִי
אִם אֶחְיֶה אַחֲרֵי פְּרִידָתָם
לֹא עַל רְצוֹנִי כִּי בְּעַל כָּרְחִי
אֵשֵׁב מְפֹרָד עִם בְּנֵי יָמִים
הַשּׁוֹחֲקִים לִי עַל מְרִי שִׂיחִי
אֶבְכֶּה וְכוֹכָבִים אֲבַכֶּה עֵת
אֶצְעַק אֲהָהּ אָחִי אֲהָהּ אָחִי
מֹשֶׁה כְּחוֹתָם הוּא עֲלֵי לִבִּי
יוֹסֵף כְּטוֹטֶפֶת עֲלֵי מִצְחִי
אֵשֵׁב וְיֵשֵׁב צַלְמְךָ עַמִּי
אֵלֵךְ וְיֵלֵךְ תָּאָרְךָ נִכְחִי
רֵעַי וְשַׁעֲשׁוּעַי סְפָרֶיךָ
הֵמָּה הֲגִיג לִבִּי וְהֵם לִקְחִי
אַל תַּחְשְׂכֵם פֶּן תַּחְשֹׂךְ חַיָּי
אִם תַּעְצְרֵם לֹא אֶעֱצֹר כּוֹחִי
אֹמַר לְרוּחַ עִבְרִי עָלָי
שָׁלוֹם שְׂאִי אֶל מַחְמַד רוּחִי
וּקְחִי תְּשׁוּרַת מַעֲנוֹ וּפְחִי
בַּהֲרוּג פְּרִידָתוֹ עֲדֵי יֶחִי


אראה זמן: (27)

אֶרְאֶה זְמָן רֹקֵד נֶגְדִּי וְשָׂמֵחַ
גַּם הָעֲסִיסִים הֵחֵלּוּ נְתֹן רֵיחַ
וּצְבִי בְּיָדוֹ כּוֹס יָיִן וּבִשְׁתוֹתוֹ
אֶרְאֶה דְּמוּת שֶׁמֶשׁ נשֵׁק לְיָרֵחַ
אִם יַעֲנֶה מִפִּיו שִׁירָה סְגוֹר יִקְרַע
אוֹ יִרְמְזוּן עֵינָיו כָּבֵד יְפַלֵּחַ
יִשְׁתֶּה וְיָשִׁיר לִשְׁלֹמֹה יְדִידֹת שִׁיר
קוֹל אִם יְחַנֵּן לֵב שֹׁמְעוֹ יְנַתֵּחַ
הַשַּׂר אֲשֶׁר יוֹמָם וָלֵיל כְּאוֹר בֹּקֶר
יִזְרַח וְהַשֶּׁמֶשׁ שׁוֹאֵף וְזוֹרֵחַ
גֶּפֶן אֲשֶׁר הַמֹּר מֵאַשְׁכְּלוֹתֶיהָ
וּפְאֵר קְצִּירֶיהָ עַד יָם תְּשַׁלֵּחַ
תֵּבֵל מְקֻטֶּרֶת מִמֹּר וְקִנָמוֹן
אַךְ שֵׁם שְׁלֹמֹה לָהּ רָטֹב וְרֹקֵחַ
שֶׁמֶשׁ תְּשַׁחֵר אֶת פָּנָיו וְתוֹדֶה לוֹ
אַף כִּי לְבָנָה טוּב זִכְרוֹ תְּשַׁבֵּחַ
נֵס הַפְּדוּת נָשָׂא עַל רֹאשׁ בְּנֵי גוֹלָה
עֹל מַס בְּנֵי מַשָּׂא מֵהֶם יְפַתֵּחַ
כִּרְאוֹת אֱלֹהִים רָאִיתִי הֲדַר פָּנָיו
כִּי כָל אֱנוֹשׁ בִּפְגִיעָתוֹ יְשַׂמֵּחַ
וָאֶמְצְאָה קִירוֹת לִבִּי שְׂמֵחִים לוֹ
זֶה יַעֲנֶה שָׁלוֹם זֶה שִׁיר יְנַצֵּחַ
אֶזְרָח בְּכָבוֹד מֵאָבוֹת יְרָשָׁהוּ
אַךְ כָּל אֱנוֹשׁ בּוֹ בִּלְעָדָיו כְּאֹרֵחַ
יוֹסִיף אֱלֹהִים עַל יָמָיו וְיוֹרִישׁוֹ
לִבְנֵי בְנֵי בָנָיו יֶתֶר וְסֹרֵחַ
וּשְׁלוֹם שְׁלֹמֹה מֵאֵל יַעֲנֶה תָמִיד
וִיהִי בְשֵׂיבָה עוֹד רָטֹב וּפֹרֵחַ.


היתנכר נזיר אחים: (29)
הֲיִתְנַכֵּר נְזִיר אַחִים לְאֶחָיו
וְלֵב חָכְמָה הֲיַעְזֹב אֶת שְׁכֵחָיו
בְּיֵין זִכְרוֹ אֲשַׂמַּח אֶת לְבָבִי
בְּעֵת אֶמְצָא עֲלֵי כָל פֶּה שְׁבָחָיו
כְּמוֹ אֶדְאַג לְרוּחַ תַּעֲבָר בּוֹ
אֲשֶׁר לֹא אֶמְצְאָה בוֹ אֶת רְקָחָיו
וְהִנֵּה בָא לְשׁוֹן יָמִים אֲשֶׁר פִּיו
חֲנִיתוֹתָיו וּבִלְשׁוֹנוֹ רְמָחָיו
וְלֹא נִמְצָא לְךָ דוֹדִי בְּשׂוֹרָה
עֲלֵי פִיהוּ וְלֹא עָלְתָה בְּשִּׂיחָיו
וְכִמְעַט נָגְעָה בָּךְ יַד שְׂרָפָיו
וְגִלָּה אֵשׁ אֲשֶׁר תַּחַת לְפִיחָיו
שְׁאִלְתִּיהוּ הֲתִתְבָּאַשׁ וְתִגַּע
בְּחַכְמֵי דוֹר וְתָרַע אֶל מְשִׁיחָיו
הֱשִׁיבַנִי בְּלִבִּי סוֹד יְסֹעֵר
עֲדֵי יֵצֵא וְאִם בַּרְזֶל בְּרִיחָיו
הֲטוֹב דּוֹדִי הֱיוֹת כָּזֶה שְׁמֶךָ
וְלֹא יִכְלוּ בְּמַהְלָלָּיו נְצָחָיו
הֲתִלְעַג לוֹ וְעָזְנִיָּה בְּפַחָיו
וְתִבְזֵהוּ וְלִוְיָתָן בְּחַחָיו
קְרַב אֵלָיו וְקָרֵב אַהֲבָתוֹ
וּמִשִּׁמְשְׁךָ אֱצֹל אוֹר עַל יְרָחָיו
וְיֵאוֹת לִהְיוֹת שִׁכְמוֹ מְנוּחֲךָ
בְּיוֹם יִהְיוּ בְחֵיקֶךָ מְנוּחָיו.


זמן העז: (30)
זְמָן הֵעֵז כְּצוּר פָּנָיו וּמִצְחוֹ
וְלֹא הֵעִיז יְלָדָיו אֶל מְנוּחוֹ
הֲתִדְרוֹשׁ מִזְּמָן חֶסֶד וְאַתָּה
אֲשֶׁר תֵּדַע אֱמֶת הָאִישׁ וְשִׂיחוֹ
הֲלֹא הוּא הַמְקָרֵב הַמְרַחֵק
וְהַבּוֹגֵד וְאֵין מַעְצוֹר לְרוּחוֹ
וּמִדּוֹתָיו בְּדוֹר הֹלֵךְ וְדוֹר בָּא
אֱסֹף וּזְרוֹת וְהָקֵם אִישׁ וְדָחֹה
כְּנַעַר יִלְמַדָה לִכְתֹּב בְּלוּחַ
יְשַׂחֵק בַּדְּיוֹ כָּתוֹב וּמָחֹה
וְיָצֵץ צִיץ וְאֵין מֶגֶד בְּצִיצָיו
וְיַפְרִיחַ וְאֵין גּוֹמֵל בְּפִרְחוֹ
אֲהָהּ אֶכְלֶה וְלֹא יִכְלֶה זְמַנִּי
וְנָס לֵחֵי וְהוּא נִשְׁאַר בְּלֵחֹה
וְהִשְׁכַּמְתִּי בְּחָשְׁקוֹ לִי יְרֵאוֹ
וְאָנֹכִי בְּבִגְדוֹ בִּי בְּטוּחוֹ
לְמֵי קִצְפּוֹ אֲשֶׁר הִסְתִּיר בְּקִצְפּוֹ
וְאֵשׁ אָרְבּוֹ אֲשֶׁר כִּסָּה בְּפִיחוֹ
וְיוֹם אִם יַאֲמִין בּוֹ אִישׁ יְדַעְתִּיו
אֲשֶׁר מָחָר יְפָרֵשׂ פַּח לְאָרְחוֹ
שְׂחוֹק פִּיהוּ יְכַנֶּה מַאֲמִינָיו
בְּתִתּוֹ בַּלְּחִי חַחוֹ וְחוֹחוֹ
וְעַד הֵן לֹא רְצִיתִיהוּ עֲדֵי כִּי
רְצִיתוֹ אֶת סְגוֹר הָכִין וּפִתְחוֹ
בְּהִבָּצֵר תְּבוּנָה מִנְּבוֹנִים
כְּבִן נוּן אַתְּ וְהִיא נֶגְדְּךָ יְרִיחוֹ
וְאֵיכָה לֹא יְהִי הַשִּׁיר מְלַאכְתְּךָ
וְכֹל יוֹדֶה אֲשֶׁר אַתָּה מְשִׁיחוֹ
לְךָ הַשִּׁיר אֲשֶׁר סֶלַע יְפוֹצֵץ
וְיוֹצִיא נַחֲלֵי צוּף מִצְּחִיחוֹ
חֲרוּזִים אִם תְּשִׂימֵם תּוֹךְ יְשִׁימוֹן
תְּשַׂמַּח בָּם קְאַת מִדְבָּר וְאוֹחוֹ
וּבִלְתָּם עִנְבֵי כָּל שִׁיר בְּאֻשִׁים
וּמֵאִתְּךָ לְבַד יֵינוֹ וְרִקְחוֹ
וְאַתְּ הוּא פַּעֲמוֹן לִמְעִיל פְּאֵרוֹ
הֲלֹא אַתָּה פְּאֵר נִזְמוֹ וְחַחוֹ
וְסֵפֶר בָּא לְגַנֵּב הַלְּבָבוֹת
לְקוּחַ יָד אֲבָל הַלֵּב לְקָחוֹ
הֲלֹא יָדַע בְּעֵת עָשָׂה לְבָבִי
אֲשֶׁר נַפְשִׁי פְּדוּת גֶּבֶר שְׁלָחוֹ
יְקַטֵּר מוֹר לְאַף אִישׁ אִם תְּפָשׂוֹ
וְיֵרָאוּ כְּשָׁפִים אִם שְׁטָחוֹ
בְּשֶׁפֶר שִׁיר וּמַמְתַּקֵּי אֲמָרִים
כְּשִׁיר דָּוִד וְחִידוֹתָיו וְשִׁלְחוֹ
מְגִלָּתוֹ כְּרָקִיעַ וְטוּרָיו
כְּכוֹכָבָיו וּפֵרוּשָׁיו כְּזַרְחוֹ
גְּנַזְתִּיהוּ בְּמוֹרָשֵׁי לְבָבִי
חֲקַקְתִּיהוּ בְּמַשְׂכִּיּוֹת בְּלוּחוֹ
יְהִי לָעַד עֲלֵי מִזְבַּח לְבָבִי
וְעַל אֵשׁ הַמְּלַהֶטֶת לְנִתְחוֹ
תְּשׁוּקָתְךָ מְגָרֶשֶׁת דְּמָעַי 
וְיֹתֶרֶת כְּבֵדִי בָּם וּפִלְחוֹ
אֱלֹהִים יַעֲנֶה בִּמְטַר נְדָבוֹת
עֲלֵי עֹשֶׂה לְשִׁיר אַהֲבָה וְשִׂיחוֹ
וְיַקְרִיב הַנְּדוֹד בֵּינוֹת שְׁנֵינוּ
וְיָשִׁיב כָּל דְּחוּי פֵּרוּד לְנִדְחוֹ
וּבֶגֶד הוֹד יְדִידוּת לֹא יְשֻׁנֶּה
וְטַעֲמוֹ יַעֲמֹד לָעַד וְרֵיחוֹ.


הה לי ידידי: (33)
הָהּ לִי יְדִידִי מִפְּרִידַת אָח
שָׂמוּ רְשָׁפֶיהָ בְּלִיבִּי אָח
פֵּרוּד יְמִיתֵנִי בְּכֹל יוֹם עַד
בָּכוּ לְמוֹתִי כָּל טְבוּחֵי אָח.


תלנתי עלי נפשי: (33)
תְּלֻנָּתִי עֲלֵי נַפְשִׁי
אֲשֶׁר מָאְסָה בְּמוֹכִיחַ,
אַבָל הָאֵל אֲשֶׁר גָּזַר
נְדוֹד עָלַי וְהִדִּיחַ‑
בְּהַחְלִיפִי עֲצֵי עֵדֶן
בְּמַלּוּחַ עֲלֵי שִׂיחַ,
וְקַצְתִּי בֶאֱכֹל הַמָן
וּבִקַשְׁתִּי אֲבַטִּיחַ!


אשר פזר בדלח: (34)
אֲשֶׁר פִּזַּר בְּדֹלַח אֵין לְלָקְטוֹ
וְאֵין מֵשִׁיב פְּרֻדוֹתָיו לְחוּטוֹ
בְּדֹלַח לַח עֲלֵּי לֶחְיוֹ מְשֻׁלָּח
תְּמוֹל הָיָה סְגוֹר הַלֵּב חֲרִיטוֹ
צְבִי הוֹרִיד בְּטַל בִּכְיוֹ לְבִכְיִי
וְכַמָּן עַל לְחִי שׁוֹשָׁן לְקָטוֹ
אֲבָל דִּמְעִי בְרִדְתּוֹ רָב וְנֶחְפָּז
וְדֶמַע הַצְּבִי יוֹרֵד לְאִטּוֹ
שְׁלָחַנִי וְהוּא יָרֵא לְצֹפָיו
וְהֹלֵךְ אַחֲרַי הָלֹךְ וְנָטֹה
וְלֵב לֹא יַאֲמִין עוֹד לַפְּרִידָה
עֲדֵי נָטָה זְמָן יָדוֹ בְּשׁוֹטוֹ
וְאָמַר קוּם כְּבָר בָּא עֵת מְגוֹרְךָ
וְהָפַךְ הַנְּדֹד שָׁקְדוֹ לְשָׁקְטוֹ
נְשַׁקְתִּיהוּ וְהִשְׁקַנִי עֲסִיס פִּיו
בְּיֵין מֵאַשְׁכְּלוֹת כֹּפֶר שְׁחָטוֹ
כְּאִלּוּ הַצֳּרִי מָסוּךְ בְּפִיהוּ
וּמֵאֵת אַב הֲמוֹן הַשָּׂר חֲלָטוֹ
גְּבִיר קָרָא לְכָל חָכְמָה אֲחוֹתִי
וּמָצְאָה חֵן בְּפִתְחֵי פִיו וְעֵטוֹ
גְּבִיר קַל כַּצְּבִי גִּבּוֹר כְּאַרְיֵה
וְכַשִּׁרְיוֹן מְעִיל צֶדֶק יְעָטוֹ
פְּעָלָיו נָתְנוּ כָנָף לְזִכְרוֹ
וְקַלּוּ מִצְּבִי מִדְבָּר וְעֵיטוֹ
נְעִים שָׁמְעוֹ חֲשַׁבְנוּהוּ לְרֻבּוֹ
רְאִינוּהוּ וְהֵן שָׁמְעוּ מְעָטוֹ
דְּרָשׁוּהוּ בְּעֵת צַר עַם יְשֻׁרוּן
מְצָאוּהוּ כְּמִגְדַּל עֹז וְשִׁלְטוֹ
סְפִינַת הַשְּׁבִי נִהַג בְּלֶב יָם
וְכִמְעַט אָבְדָה לוּלֵי מְשׁוֹטוֹ
וְהֵרַךְ לֵב בְּנֵי קֵדָר בְּמִלָּיו
וְקִוּוּ יֹעֲצֵי מִרְמָה לְעֵטוֹ
תְּמוֹל נִמְאַס זְמַנִּי זֶה בְּעֵינַי
וְכָתַבְתִּי כְרִיתֻתוֹ וְגִטּוֹ
אֲבָל הַיּוֹם בְּמָצְאִי אַב הֲמוֹן בּוֹ
אֲשֶׁר יִרְעֶה שְׁאָר שִׁבְטוֹ בְּשִׁבְטוֹ
אֲהַבְתִּיהוּ וְאִם עִנָּה לְבָבִי
וְאֶמֶשׁ עַל יְדֵי פֵרוּד יְרָטוֹ
הֲלֹא שָׁב מֵעֲוֹנוֹ לִי וְנִסְלַח
וּמִדַּת הַיְצוּר מָצֹא וְחָטֹא
וְהִרְאַנִי רְצוֹן עֵינַי וְחָזַר
לְבָבִי לֶאֱחֹז בִּזְמָן שְׁמָטוֹ
וְלִשְׂמֹחַ בְּאַבְרָהָם יְרֵא אֵל
וְתָמִים בֵּין שְׂרוּעוֹ אוֹ קְלוּטוֹ
וּמִנֶּגַע לְנֶגַע בָּן וּמֵבִין
בְּכָל מַדְוֶה כְּלָלוֹ אוֹ פְרָטוֹ
כְּעַמּוּד לַזְּמָן עָמַד וּבוֹ רָם
וְלֹא יִמּוֹט זְמָן כִּי אִם בְּמוֹטוֹ
מְאֹד בּוֹשׁוּ בְּנֵי גִלְעָד בְּשִׂכְלָם
וְישֵׁב תַּחְפְּנֵס חָפַר בְּלָאטוֹ
עֲלֵי זֶה אֶשְׂמְחָה בִזְמָן וְאֶרְצֶה
בְּמִשְׁפָּטוֹ וְאִם עִוָּה בְשָׁפְטוֹ
וְאֶקְרָא בַעֲדוֹ אֶל הָאֱלֹהִים
לְהַחְיוֹתוֹ וְהַחְיוֹת אֶת חֲנִיטוֹ
וְתַחַת אָב יְהִי בֵן אַחֲרֵי רֹב
שְׁנוֹת חַיִּים וְהוּא יִהְיָה עֲבֹטוֹ.


אהי כפר לרוח: (36)
אֱהִי כֹּפֶר לְרוּחַ תֶּחֱלֶה עַל
אֱנוֹשׁ יַחְשֹׁב חֳלָיַי כְּחֳלָיָו
הֲתֵדַע עֵת תְּרַחֵף אִם תְּרַחֵף
עֲלֵי מֵימֵי פְּרָת אוֹ עַל לְחָיָיו
אֲשִׂיחֶנָּה הֲבָאת לִמְחוֹת יְגוֹנִי
וְתָשִׁיב אַף לְחַדֵּשׁ אֶת בְּלוֹיָו
בְּיַעַן יֶאֱרַךְ פֵּרוּד יְדִידִי
וּפֵרוּדוֹ מְאֹד עַז וַאֲרָיָו
עֲנִיתִיהָ אֲבָל רָחוֹק וְקָרוֹב 
יְמֵי חַיָּיו תְּלוּיִים הֵם בְּחַיָּיו
יְחִי וִיהִי בְּשָׁלוֹם עַל מְקוֹמוֹ
וְכִלְבָבוֹ יְבוֹאוּן מַאֲוַיָּיו.


הלא יכון: (37)
הֲלֹא יִכּוֹן הֲלֹךְ גּוֹיִם לְאוֹרָךְ
וְאֵל הוֹרְךָ לְהִדַּמּוֹת לְהוֹרָךְ
עֲדֵה גָאוֹן וְדַע כִּי כַאֲשֶׁר הוּא
יְחִיד דּוֹרוֹ יִהְיֶה יָחִיד בְּדוֹרָךְ
לְהַר הַמֹּר אֲשֶׁר אִם תַּעֲלִימוֹ
שְׁמָךְ הַטּוֹב מְרַגֵּל עַל צְרוֹרָךְ
וְאֵיךְ לֹא תַעֲרִיף כָּזֹאת וְכָזֹאת
וּמִמִּקְדַּשׁ אֲדֹנָי בָּא מְקוֹרָךְ
וְנָתַן לִבְּךָ כִּלְבַב אֱלֹהִים
לְטוֹב וָרָע וְהָרַע לֹא יְגֻרָךְ
לְכָל אָדָם שְׁאֵר מִטּוֹב וּמֵרָע
וּמִן הַטּוֹב לְבַדּוֹ כָּל שְׁאֵרָךְ
וּמִי זֶה יַעֲרֹךְ בָּשְׂמְךָ לְבֹשֶׂם
וְאֵי זֶה מֹר אֲשֶׁר יִהְיֶה כְּמֹרָךְ
וּמִפִּי אֵל וּמִפִּי אָב תְּבֹרָךְ
אֲשֶׁר שָׂמְךָ כְּמוֹ שִׁמְךָ מְבֹרָךְ.


ארון חכמה: (38)
אֲרוֹן חָכְמָה אֲשֶׁר עָלָיו
מְכוֹן מִקְדָּשׁ וְאֹהָלָיו
אֲשֶׁר אַגְדִּיל בְּמַהֲלָלָיו
וְלִי עֵדִים בְּמַעֲלָלָיו
אֲשֶׁר עָטָה מְעִיל צֶדֶק 
וְהִתְעַטֵּף בְּמַכְלֻלָיו
וְטוֹב זִכְרוֹ כְּפַעֲמוֹנִים
וְרִמּוֹנִים עֲלֵי שׁוּלָיו
רְצֵה הַיּוֹם וּמַלֵּא אֶת 
רְצוֹן עַבְדְּךָ וּמִשְׁאָלָיו
וּבָרְכֵהוּ בְּבִרְכָתְךָ
וְתֵן מֵהוֹדְךָ עָלָיו
וְיִתְקַדֵּשׁ בְּךָ לַחְמוֹ
וְשֻׁלְחָנוֹ וְכָל כֵּלָיו.


אשר שמך: (39)
אֲשֶׁר שָׂמְךָ סְגֻלָּה לַסְּגֻלָּה
יְשִׂימְךָ עוֹד תְּהִלָּה לַתְּהִלָּה
עֲדֵי יִתְהַלְלוּ בָךְ מַהֲלָלִים
בְּחֶבְרָתְךָ לְתוֹרָתְךָ גְדֻלָּה
בְּעֵינֵי אֵל מְאֹד נַפְשְׁךְ יְקָרָה
וְאִם הָיְתָה בְעֵינֶיךָ נְקַלָּה
יְהִי כָפְרָהּ בְּכֶסֶף הַשְּׁקָלִים
שְׁלַחְתָּם כַּעֲדִי חָתָן לְכַלָּה
מְעֻטָּרִים מְפֹאָרִים כְּתַבְנִית
גְּלִיל זָהָב בְּתַרְשִׁישִׁים מְמֻלָּא
יְדִידוּתְךָ וְלֹא כֶסֶף וְזָהָב
יְדִידוּתְךָ בְּכֶסֶף לֹא תְסֻלָּא
תְּהִי מִנְחָתְךָ רִאשׁוֹן לְצִיּוֹן
בְּיַד בִּנְךָ יְהוּדָה בַתְּחִלָּה.


יאור יואר: (40)
יְאוֹר יוּאַר אֲשֶׁר דָּמָה לְנָחָשׁ
עֲקַלָּתוֹן וְאָרְחוֹתָיו יְעַקֵּל
אֲשֶׁר אִשֵּׁר אֳרָחַי לַפְּרִידָה
וּפִנָּה לַנְּדֹד דֶּרֶך וְסִקֵּל
יְחַזֵּק אֵל קְרָבַי הָעֲמוּסִים
בְּפֵרוּד בֶּן קְהָת מִשָּׂר יְחֶזְקֵאל
פְּאֵר כָּל שָׂר וּמַחְמַד כָּל נְדִיב לֵב
וְכָל קָצִין וְכָל סֹפֵר וְשֹׁקֵל
אֲשֶׁר מַנּוֹ בְּפִי וּמְטַר עֲנָנוֹ
וְלֹא נָמַס וְלֹא הָיָה קְלֹקֵל.


השר עטרת: (40)
הַשָׂר עֲטֶרֶת כָּל יְדִידֶיךָ
דָּוֶה לְבָבִי עַל נְדֻדֶיךָ
כִּי מַחֲלַת עֵינַי מְנָעַתְנִי
לִנְשֹׁק פְּעָמֶיךָ וְיָדֶיךָ
אַתָּה חֲכַם לֵבָב אֲשֶׁר שַׂמְתָּ
בִּגְדֵי עֲנָוָה כָּל בְּגָדֶיךָ
הַצְדֵּק אֱלֹהֶיךָ עֲלֵי כָל טוֹב
וָרָע וְיָסוּרוּ פְחָדֶיךָ
אִם נֶעְדְּרָה מִבֵּיתְךָ אָמָה
דַּע כִּי בְנֵי יָמִים עֲבָדֶיךָ
אִם הִיא קְנוּיַת כַּסְפְּךָ הִנֵּה
שָׂרִים קְנוּיֵי רוֹב חֲסָדֶיךָ
אֵיכָה תְהִי נֶעֱצָב וְהִיא פִדְיוֹן
נַפְשְׁךָ וְנַפְשׁוֹת כָּל יְלָדֶיךָ
וּבְטַח וְאַל תִּירָא וְאַל תֵּחָת
כִּי מַלְאֲכֵי שָׁלוֹם פְּקִידֶיךָ.


בלבי משכנות יוסף: (41)
בְּלִבִּי מִשְׁכְּנוֹת יוֹסֵף חֲקֻקִים
וּמַטְעַמָּיו עֲלֵי חִכִּי מְתוּקִים
וּמַחְמַדֵּי דְּבָרָיו הַנְּעִימִים
בְּמוּצָק מִסְּגוֹר לִבִּי יְצוּקִים
וְסוֹד בָּנָיו וּמוֹדָעָיו וְרֵעָיו
וְעַד לִמְשָׁרְתָיו כֻּלָּם חֲשׁוּקִים
בְּיַד עָב קַל אֲנִי מַפְקִיד שְׁלוֹמִי
וְאִם יִתְמַהְמַהּ בִּידֵי בְּרָקִים
לְאַבְרָהָם וְעוֹבַדְיָה וְיוֹנָה
אֲשַׁלֵּשׁ אֶת לְבָבִי לַחֲלָקִים
בְּכָל אַרְחִיק שְׁלָשְׁתָּם יִדְבְּקוּ בִּי
תְּמַהּ עַל הַקְּרוֹבִים הָרְחוֹקִים.


סגור לבי: (42)
סְגוֹר לִבִּי אֲרוֹן דָּת לַיְּדִידוּת
וְעָלָיו הַכְּרוּבִים הַשְּׁנָיִם
בְּמֵאִיר נִבְקְעוּ אוֹרַי כְּשַׁחַר
וְנַעֲשׂוּ עִם שְׁלֹמֹה צָהֳרָיִם
אֱנוֹשׁ לֹא אֶפְגְּעָה כִּי אִם פְּנֵיהֶם
וְאֶפְגָּעֵם וְאֶפְגַּע מַחֲנָיִם
הֲיַעֲמֹד לֵב לְפֵרוּדָם וְיִחְיֶה
וְלֹא יִמַּס וְלֹא יִהְיֶה לְמָיִם.


בעברי על פני רמון: (43)
בְּעָבְרִי עַל פְּנֵי רִמּוֹן מְפַחֵד / וּפָנַי קִדְּמוּ כָּל דּוֹד וְגוֹאֵל,
מְקוֹם פִּגְעָם קְרָאתִיו מַחֲנָיִם, / כְּמוֹ פָגְעוּ בְיַעֲקֹב מַלְאֲכֵי אֵל.
וְאִלּוּ אֶחֱזֶה הָרַב יְהוּדָה – / קְרָאתִיו מַחֲנָיִם עִם פְּנוּאֵל.


כשסע הגדי: (43)
כְּשַׁסַּע הַגְּדִי שִסַּע לְבָבִי
רְפוּי מֹתֶן חֲזַק לֵבָב כְּבַרְזֶל
שְׁאִלְתִּיהוּ וְלֹא אָבָה לְשַׁלְּחִי
אֲבָל נַפְשִׁי לְקַחְתָּהּ לוֹ בְּגָזֵל
נְשָׁקַנִי וְסַבֹּתִי לְדַרְכִּי
וְרוּחִי אַחֲרָיו נֹדֵד וְאֹזֵל
וּמִדֵּי אֶעֱבֹר דֶּרֶךְ חֲצֵרוֹ
לְבָבִי בַּבְּכִי נָמֵס וְנֹזֵל
כְּאִלּוּ שַׁעֲרֵי אֶרֶץ גְּזֵרָה
וְלִבִּי בַעֲדוֹ כִשְׁעִיר עֲזָאזֵל


ראה כי ענני גשמי: (44)
רְאֵה כִּי עַנְנֵי גִּשְׁמִי וְטַלִּי
עֲצוּרִים לֹא בְּשֶׁלְּךָ כִּי בְּשֶׁלִּי
הֲלֹא אוֹדֶה חֲסָדֶיךָ וְאַתָּה
כְּבוֹד יַעֲרִי וְכַרְמִלִּי וְצִלִּי
וּבְךָ אוֹרִי וְזִיו שַׁחֲרִי וְנֵרִי
וְנָס דִּגְלִי וּמִגְדָּלִי וְתִלִּי
הֲלֹא אִמָּשֵׁכָה אַחַר רְצוֹנְךָ
וּמוֹטוֹתַי בְּיָדְךָ וְעֶלִּי
אֲבָל לֹא אֶמְצָאָה מַעֲנֶה וְאֵבוֹשׁ
לְהַקְבִּיל אֶת דְּבִיר קָדְשְׁךָ בְּחֻלִּי
מְאֹד אֶקְטַן בְּעֵינַי מֵהֲשִׁיבְךָ 
עֲדֵי כִּי נַעֲשָׂה פַּרְעוֹשׁ גְּמַלִּי
וּמַהֲלָלַי מְהוֹלָלִים לְנֶגְדְּךָ 
וְאוֹרְךָ תָּהֳלָה יָשִׂים בְּהִלִּי
וְאוּלָם אֶדְרְשָׁה שָׁלוֹם וְאַחֲזִיק
בְּמָעֻזְּךָ וְשָׁלוֹם תַּעֲשֶׂה לִי




בכה על מחרת היום: (45)
בְּכֵה עַל מָחֳרָת הַיּוֹם בְּלֵילוֹ
וְיָעִיב דִּמְעֲךָ שַׁחַק וְחֵילוֹ
וְעַל שָׁמָיו פְּרֹשׂ כַּנְפֵי יְגוֹנִים
וְהוֹסֵף מַאֲפֵל עַל מַאַפְלוֹ
וְהִלְבִּישׁוֹ מְעִיל קַדְרוּת כְּתַחְרָא
לְבַל יִקְרַע בְּיַד בָּרָק מְעִילוֹ
וְעַל שַׁחַר פְּרֹשׂ שַׁחֲרוּת לְבָבְךָ
לְבַל יֵדַע יְמִינוֹ מִשְּׂמֹאלוֹ
וְגֹל שִׂמְלָה אֲשֶׁר פָּרַשׂ צְבָא רוֹם
וְהַשְׁלֵךְ בַּעֲדָהּ נִזְמֵי שְׁלָלוֹ
וְיִתְנַצֵּל עֲדִי צִדְקוֹ וְנָגְהוֹ
וְיָסִיר אֶת בְּנֵי עָשׁ עִם כְּסִילוֹ
קְחָה סַהֲרוֹ אֲשֶׁר הוּא שַׂהֲרוֹנוֹ
וְכַס כִּימָה אֲשֶׁר הָיְתָה עֲגִילוֹ
וְכִנּוֹרוֹ בְּיַד תַּנִּים תְּנֵהוּ
וְלִבְנוֹת יַעֲנָה תֵּן אֶת חֲלִילוֹ
וְנָקֵל לַעֲשׂוֹת כָּזֹה וְכָזֶה
לְפֵרוּד דּוֹד אֲשֶׁר אֵין דּוֹד כְּגִילוֹ
כְּלִיל חָכְמוֹת וְתִפְאֶרֶת מְזִמּוֹת 
קְרִיא מוֹעֵד גְּבִיר הַדּוֹר אֲצִילוֹ
אֲרוֹן הַחֹק אֲשֶׁר גָּלָה לְרָחוֹק
וְלֹא פָּנָה אֱלֵי דֶּרֶךְ גְּבוּלוֹ
וְעֵינֵי אֹהֲבוֹ כָּלוּ מְיַחֵל
לְעֵת שׁוּבוֹ לְשָׁלֵם אוֹ לְשִׁלֹה
וְיֵשׁ אֶחָד וְאֵין שֵׁנִי וְגַם בֵּן
וְאָח אֵין לוֹ וְאֵין קֵץ לַעֲמָלוֹ
חֲנָנוֹ הַזְּמָן רֵעַ אֱמוּנָה
בְּיוֹם אֶחָד וּבַשֵּׁנִי גְּזָלוֹ
כְּאִלּוּ מִלְּבָבִי צוּר חֲצָבוֹ
וּמֵרוּחִי וְנִשְׁמָתִי אֲצָלוֹ
לְמִי יַגִּיד אֱנוֹשׁ נֶגַע לְבָבוֹ
זְמָן חֵרֵשׁ וְלֹא יִשְׁמַע לְקוֹלוֹ
הַלִּפְנֵי הוֹרְגִי אַפִּיל תְּחִנָּה
וְרוֹצֵחַ הֲיִבְכֶּה עַל חֲלָלוֹ
הֲלֹא הוּא הַזְמָן בָּגַד וְכִחֵשׁ
בְּחוֹתָמוֹ וְלֹא הִכִּיר פְּתִילוֹ
גְּמָלוֹ מֵחֲלֵב שַׁחֲרוּת וְיַלְדוּת
וְלוּ חֶסֶד גְּמָלוֹ לֹא גְּמָלוֹ
הֲקֶצֶף עִם נְדוֹד יָכִיל לְבָבִי
וְקֶצֶף עִם נְדֹד הָר לֹא יְכִילוֹ
וְאִם יִזְכּוֹר בְּתוֹכָחוֹת יְדִידוֹ
וְיֵין אַהֲבָה בְּמֵי רִיבוֹת מְהָלוֹ
אֲשֶׁר הִכִּיר כְּתָב יָדוֹ וְהִזְכִּיר
שְׁמוֹ וַיֵּבְךְּ וַיִּשָּׂא מְשָׁלוֹ
לְאַט אַל נָא יְדִינֵנִי אֲדֹנִי
לְכַף חוֹבָה וְיִזְכּוֹר מַהֲלָלוֹ
אֲנִי מוֹדֶה וּמִתְוַדֶּה לְמֹשֶׁה
וְלֹא אֶהְיֶה כְּקֹרַח אוֹ קְהָלוֹ
וְחָלִילָה לְכַחֵשׁ מִפְעֲלוֹתָיו
וְהַחֶסֶד אֲשֶׁר קֶדֶם גְּמָלוֹ
וְהוּא גַּם הוּא כְּבָר צָרַף לְבָבִי
וְהִבְדִּיל אֶת זְהָבוֹ מִבְּדִילוֹ
וְלֹא אֶדְאַג בְּבִגְדוֹ בִּי בְּפִיהוּ
וּבִשְׂפָתָיו וְלִבּוֹ יַעֲנֶה לֹא
אֲקַבֵּל כָּל אֲשֶׁר יָדִין לְבָבוֹ
עֲלֵי לִבִּי וְשַׂמְתִּיהוּ פְּלִילוֹ
אֲנִי עַבְדּוֹ וּבֶן חַסְדּוֹ יְבַקֵּר
נְטַע יָדוֹ וְיָחֹס עַל עֲמָלוֹ
וְאוֹמְרִים כִּי זְמָן בִּלָּה אֲהָבַי
עֲלֵי עָשׁ יֹאמְרוּ כִּי עָשׁ אֲכָלוֹ.


התירא: (48)
הֲתִירָא הַנְּחָשִׁים הַשְּׂרָפִים
וּמִמַּעַל לְךָ עוֹמְדִים שְׂרָפִים
הֲלָכֹף רֹאשׁ גְּאוֹנְךָ מִפְּנֵי אִישׁ
וְהִנֵּה עִמְּךָ זֹקֵף כְּפוּפִים
חֲזַק וֶאֱמַץ לְבַל תִּשְׁתַּע לְבָבִי
הֲלֹא הִנֵּה שְׁעָרֶיךָ זְקוּפִים
וְעָלֶיךָ מְעִילֵי תֹם סְרוּחִים
וְעַל רֹאשְׁךָ צְנִיפֵי הוֹד עֲדוּפִים
הֲתִצְעַק יוֹם אֲשֶׁר עִנָּךְ אֲדֹנָי
וְעִתֵּי מַחֲלָתְךָ נֶחֱלָפִים
מְעַט מִזְעַר וְשׂוֹנְאֶיךָ שְׂנוּאִים
וְצָרֶיךָ לְפָנֶיךָ נְגוּפִים
לְמִי זֶה רָחֲבוּ בָּתֵּי כְלָאִים
וְאַתָּה תַחֲמֹד חוֹרִים וְכֵפִים
הֱקִלּוּךָ נְקַלִּים לֹא יְבִינוּן
וְעַתּוּדִים וְצֹנֶה וַאֲלָפִים
וְאֵין מֵשִׂים וְאֵין מֵשִׁיב לְבָבוֹ
וְכָל אַנְשֵׁי צְדָקָה נֶאֱסָפִים
וְגָדְלָה צַעֲקַת יֹדְעֵי תְבוּנָה
כְּאִלוּ הֵם בְּפִי שַׁחַל טְרוּפִים
חֲמָסִי עַל זְמָן חִצָּיו בְּלִבִּי
וְעַל יָמִים כְּלֵי זַיִן מְנִיפִים
וְהִפִּילוּ מְאוֹר פָּנַי וְעֵינַי
וְדַם לִבִּי עֲלֵי לֶחְיִי מְצִיפִים
וְעַפְעַפַּי בְּמֵי דִמְעָה שְׁטוּפִים
וּמוֹרָשַׁי בְּחֹם לִבִּי שְׂרוּפִים
יְגוֹנַי פָּרְצוּ שַׁעֲרֵי דְמָעַי
אֲבָל דַּלְתֵי שְׂשׂוֹנַי הֵם מְגִיפִים
וְאֶשְׁתַּעֲשַׁע בְּלִי עָמִית בְּלִי אָח
כְּשֶׁנְהַבִּים כְּתֻכִּיִּים וְקֹפִים
וְיָמַי הוֹלְכִים כָּל יוֹם וְדַלִּים
בְּאֵין תִּקְוָה וְהֵם כָּלִים וְסָפִים
הֲלִרְדֹּף רוֹדְפַי צֹרֶךְ יְבקְּשׁוּן
מְעַט מִזְעָר וְהָרֹדְפִים רְדוּפִים
אֲנִי הָאִישׁ אֲשֶׁר יִשָּׂא פְּנֵי כֹל
וְלֹא יִשָּׂא פְּנֵי שָׂרִים חֲנֵפִים
שְׂבַע רָצוֹן וּמָלֵא בִּין חֲכָמִים
בְּלִי יַחְמֹד זְהָבִים אוֹ כְסָפִים
וְהַגֶּבֶר אֲשֶׁר הִגְבִּיר חֲסָדָיו
אֲשֶׁר הֵמָּה לְעֵין כָּל אִישׁ חֲשׂוּפִים
בְּשָׁלְחוֹ יָד לְיָד מָלֵא וְלֹא דַי
וְדַיּוֹ לִהְיוֹת דַּיַּי אֲסֻפִים
וְהוּא יַעֲקֹב אֲשֶׁר לוֹ הַקְּשֻׁרִים
וְהוּא לָבָן אֲשֶׁר לוֹ הָעֲטֻפִים
וְהוּא מֶלֶךְ וְכָמֹהוּ כְּפַרְעֹה
וְבַל אֶהְיֶה כְּשַׂר מַשְׁקִים וְאֹפִים
וְלֹא יִשְׂתָּרֲרוּ שָׂרֵי עֲשָׂרוֹת
בְּעֵת יִשְׁתַּחֲווּ שָׂרֵי אֲלָפִים
וְאֵיךְ רַגְלִי יְתַחֲרֶה אֶת בְּרָקִי
וְרִגְבֵי הַבְּרָקִים כָּעֲיֵפִים
וְלִי לָשׁוֹן לְלַמֵּד הַפְּתָאִים
וְלָעוּת מִדְּבָרַי אֶת יְעֵפִים
וְאָמְנָם כִּי לְשׁוֹנִי קִלְּשׁוֹנִי
וְזֵדִים מִשְּׁאוֹן אַפִּי גְּרוּפִים
וְעֵינֵי הַזְּמָן כָּהוּ וְעֵינַי
לְמֵרָחוֹק מְאֹד חוֹזִים וְצוֹפִים
טְעַם הַשִּׁיר אֲשֶׁר טָעֲמוּ בְטַעֲמוֹ
וּמָתוֹק מִדְּבַשׁ נִמְצָא וְצוּפִים
וְשׁוּר מִכְתָּב רְקָמוּהוּ בְחָכְמָה
יְדֵי אָמָּן וּמִדְבָּרָיו צְרוּפִים
אֲשֶׁר הִתְעָרְבוֹ בוֹ מֹר וְכֹפֶר
כְּהִתְעָרֵב שְׁחָרִים עִם נְשָׁפִים
וְיָנְקוּ יוֹנְקוֹתָיו מֵי תְבוּנָה
וְעַל כֵּן כָּל עֲצֵי עֶדְנָן עֲנֵפִים
אֲשֶׁר פִּרְיָם בְּמַחְשָבַי אֲרוּיִם
וְעָלֵיהֶם בְּפִי הִנָּם טְרוּפִים
בְּשִׁיר בָּתָּיו מְלֵאִים טוּב וְחָכְמָה
וְאוּלָם דָּבְקוּ בָהֶם רְשָׁפִים
אֲשֶׁר יִתְנוֹצְצוּ עַל יַד מְאַחֵז
כְּאִלּוּ הֵם בְּיַד שָׂרָף רְצָפִים
פְּנֵיהֶם בֶּאֱמֶת כִּפְנֵי לְהָבִים
וְעַל בָּתֵּי לְבָבִי הֵם חֲטוּפִים
וְהוּא הַשִּׁיר אֲשֶׁר סַהַר לְנֶגְדּוֹ
מְאֹד נִכְלָם בְּעֵת גִּלָּה צְעִיפִים
וְקָרַן אוֹר פְּנֵי שִׁמְשׁוֹ וְצָנְפוּ
מְאוֹרִים מִמְּאוֹר פָּנָיו צְנִיפִים
כְּתָבָהוּ בְחִפָּזוֹן וְעַל כֵּן
לְךָ יָצְאוּ בְּנֵי דֵעוֹ דְּחוּפִים
אֲשֶׁר צָבְאוּ וְיוֹרוּ חֵץ מְרִיבָה
לְפִי תֻמָּם וְהֵם זַכִּים וְחָפִים
וְאִם לִקְרָאתְךָ יָצְאוּ עֲרוּמִים
דְּעֶה כִּי לֹא עֲרֻמִּים אוֹ יְחֵפִים
כְּתֻבִים הֵם בְּאֶצְבַּע הַיְדִידוּת
וְהֵם מֵאַהֲבַת מֹשֶׁה רְצוּפִים
אֲשֶׁר בָּנָה לְאַהֲבָתְךָ בְּלִבּוֹ
מְעוֹן בַּיִת וְחַלּוֹנִים שְׁקֻפִים
וְדַע כִּי לֹא אֱוִילִים שָׁכְנוּ בוֹ
וּמִפָּנָיו בְּנֵי נֵכָר הֲדוּפִים
וְהֵן בַּכֹּל מְגַמָּתוֹ בְּיַעַן
מְתֵי סוֹדִי בְּרֹאשׁ חוּצוֹת עֲטֻפִים
וְיִטּשׁ מִשְׁכְּנֵי צֹעַן וְיִצְעַן
לְעֹז מִשְׁכָּן וּמִגְדַּל עֹז לְצֹפִים
אֱמוֹר לָאִישׁ אֲשֶׁר עֵינָיו עֲצוּמִים
וְאִם פָּנָיו בְּאוֹר שֶׁמֶש שְׁזוּפִים
הֲיִצְלַח עוֹד אֲשֶׁר עִמּוֹ אֱלֹהָיו
וְיִדְרשׁ בַּעֲדוֹ הַבְלֵי כְשָׁפִים
כְּמוֹ לָבָן מְמַשֵּׁשׁ הָאֳהָלִים
וְרָחֵל לָקְחָה אֶת הַתְּרָפִים.


סבבתני נדיבתך: (52)
סְבָבַתְנִי נְדִיבָתְךָ 
וּמַשְׁאַבֵּי נְחָלֶיךָ
וְכִסּוּנִי צְלָלֶיךָ
וְרִוּוּנִי טְלָלֶיךָ
לְךָ הַתֹּם וְהַיֹּשֶׁר 
כְּפַעֲמוֹנִים לְשׁוּלֶיךָ
וְנִדְבָתְךָ יְדוּעָה בְּךָ
וְהִיא מִמְּךָ וְאֵלֶיךָ
וּמִי יוּכַל לְהַכְזִיב אֶת
שְׁבָחַי בְּךָ וְעָלֶיךָ
וְהֵן עַל כָּל אֲשֶׁר אֹמַר
יְעִידוּן לִי פְּעָלֶיךָ.


למי בקעו: (53)
לְמִי בָּקְעוּ דְּמָעֶיךָ נְחָלִים
לְמַיְמִינִים וְאִם אֶל מַשְׂמְאִילִים
וְכַמָּה לִבְּךָ יוּכַל לְהָכִיל 
אֲשֶׁר הָרִים לְהָכִיל אֵין יְכוֹלִים
נְדֻדִים יִרְבְּיֻן בִּרְבוֹת יְדִידִים
וְגִזְרֵי לֵב עֲלֵי כֻּלָּם אֲצוּלִים
וְלֵב אֶחָד הֲיִתְחַלֵּק לְרַבִּים
אֲבָל אִם קָצְצוּ אוֹתוֹ פְּתִילִים
וְאֵיךְ תִּשְׁקֹט וְתוֹכְךָ אֵשׁ וּמַיִם
וְאֵיךְ תַּעֲלִים וְעֵינֶיךָ רְכִילִים
וְתָעִיד בָּם אֲנָחָה תְּעָלָה בָּם
עֲשַׁן הָאֵשׁ אֲשֶׁר עַל הַכְּסָלִים
וּמִרְכֶּבֶת נְדֹד לֹא תַּעֲמֹד בְּךָ
כְּאִלּוּ מַחֲנוֹתֶיךָ צְלָלִים
הֲלֹא זֶה אָהָלְךָ נָטוּי בְּמִזְרָח
וּמַנְעַמָּיו סְבִיבֶיךָ נְחָלִים
אֱמֹר מַה לְךָ לְדֶרֶךְ מַעֲרָב עוֹד 
וְהוּא זֵרְךָ תְּמוֹל כִּזְרוֹת אֱלִילִים
עֲנִיתִיו אֵיךְ יְהִי לִבִּי בַּמִּזְרָח
וּמוֹרָשָׁיו בְּמַעֲרָב הֵם חֲבֻלִים
לְשַׁחֵר אֶת פְּנֵי הָרַב יְהוּדָה
אֲנִי עֹלֶה כְּעוֹלֶה לָרְגָלִים
לְעֵץ דַּעַת יְחַיֶּה אֶת מְאַסְפָיו
וְגוּר אַרְיֵה אֲשֶׁר יִרְעֶה רְחֵלִים
שְׁפַל רוּחַ נְשָׂאוּהוּ שְׁחָקִים
וְרַךְ לֵבָב יְרֵאוּהוּ שְׁחָלִים
גְּבִיר גָּבַר וְגָבַהּ עַל צְבָא רוּם
עֲדֵי רָאָה בְּנֵי עַיִשׁ שְׁפָלִים
מְבַקֵּשׁ מַעֲלוֹתָיו בֵּין חֲכָמִים
רְאֵה דֶּגֶל יְהוּדָה בֵּין הַדְּגָלִים
אֲשֶׁר שָׂם לוֹ בְּלֶב חָכְמוֹת מְסִלּוֹת
כְּאִלּוּ שָׂם בְּלֶב הַיָּם שְׁבִילִים
בְּתוּלָה הָיְתָה חָכְמָה לְפָנָיו
וּמֵאָז לֹא יְדָעוּהָ בְּעָלִים
וְאַחַר שֶׁכְּבָשָׁהּ רַב יְהוּדָה
בְּעָלוּהָ וְלֹא מָצְאוּ בְּתוּלִים
וְשָׂמְחוּ לַהֲלֹךְ עַל עִקְבוֹתָיו
וְרָאוּ כִּי דְּבָרָיו הַפְּלִילִים
בְּעֵת מַאֲמָר מְצָאתִיו תַּחְכְּמוֹנִי
וְעֵת מִפְעָל מְצָאתִיו רַב פְּעָלִים
הֲבִשְׁבָחַי אֲקַדֵּם אֶת חֲסָדָיו
חֲסָדָיו אֶמְצָאָה עָלַי כְּפוּלִים
וְכַמָּה פַּעֲמוֹנִים אֶעֱשֶׂה לוֹ
סְבִיב שׁוּלָיו וְרַבּוּ הַמְּעִילִים
מְעִיל חָכְמָה מְעִיל יִרְאָה מְעִיל תֹּם
מְעִיל צֶדֶק וְכִשְׁרוֹן מַעֲלָלִים
יְקָר וָהוֹד וְחֶסֶד וַעֲנָוָה
לְאַרְבַּעַת כְּנָפָיו שָׂם גְּדִילִים 
בְּאֵיזֶה מַהֲלָל אוֹתוֹ אֲהַלֵּל
וּבוֹ יִתְהַלְלוּ כֹּל מַהֲלָלִים
אֲבָל אַגִּיד מְעַט מִקְצָת שְׁבָחָיו 
וְדַי מֵעַנְנֵי קַיִץ טְלָלִים 
וְהָרֹדֵף אֲשֶׁר יִלְאֶה לְהַשִּׂיג
לְרֹאשׁ מַחֲנֶה יְזַנֵּב נֶחְשָׁלִים
אֱמֶת הֵם כָּל דְּבָרַי בְּךָ וְאֵינָם
כְּדִבְרֵי שִׁיר וְלֹא דִּבְרֵי מְשָׁלִים
וְכָל שׁוֹמְעַי מְעִידִים כִּי דְּבָרַי
נְבוּאָה הֵם וְאוּלָם הֵם שְׁקוּלִים
יְסוֹד עוֹלָם שְׁלֵה וּשְׁלַם בְּנֹעַם 
אֲשֶׁר שָׂם בַּנְּעִימִים לְךָ חֲבָלִים.




בלבי לך נטעים: (56)
בְּלִבִּי לָךְ נְטָעִים נַעֲמָנִים
וְלִנְדֹדְךָ פְּצָעִים נֶאֱמָנִים
שְׁמָךְ אַזְכִּיר וְאֹרֶה רֹאשׁ בְּשָׂמִים
לְפֵרוּדְךָ וְאִינַק רֹאשׁ פְּתָנִים
וּמֵחַסְדְּךָ בְּשִׂפְתוֹתַי פְּנִינִים
וּמִנֹּדְךָ בְּכִלְיוֹתַי צְנִנִים
לְךָ שָׁלוֹם נְשָׂאוּהוּ אֲהָבַי
וְלֹא יוּכְלוּ שְׂאֵתוֹ הָענָנִים
כְּגַלֵּי יָּם אֲשֶׁר בֵּינִי וּבֵינְךָ
כְּרוּחוֹת כַּאֲדָמוֹת כִּמְעוֹנִים
יְדִיד אֶקְרָא חֲלוֹמִי בַעֲבוּרוֹ
לְאַט עַד אֶחֱזֶה גִּנַּת עֲדָנִים
לְאַט חַבְלֵי תְנוּמָה אַל תְּמוּשׁוּן
אֲדַבֶּר בּוֹ מְעַט פָּנִים בְּפָנִים
אֲשֶׁר הִכָּה בְמַטּוֹ צוּר כְּבֵדִי
עֲדֵי בָקַע בְּעֵינַי מַעְיָנִים
עֲזַבְתִּיו וַעֲזָבוּנִי זְמָמַי
וְתָעוּ מִלְּבָבִי רַעֲיוֹנִים
וְהֵן עֵינַי לְמִכְתַּב יַד אֲדֹנִי
כְּמוֹ עֵינֵי עֲבָדִים אֶל אֲדוֹנִים.


רדו עבים: (57)
רְדוּ עָבִים וְהוֹרִידוּ רְבִיבִים
וְהָשִׁיבוּ שְׁבוּת לֵב מִשְּׁבִיבִים
וְהַשְׁכִּיבוּ מְעַט מֵימֵי מְרִיבָה
וְאַחַר כֵּן מְנוּ גִּשְׁמֵי אֲהָבִים
וְקִרְאוּ עַל יְדִיד קָצַף לְלֹא חֵטְא
הֲקָצַפְתָּ נְדִיב לֵב עַל נְדִיבִים
עֲלֵי מֵאִיר מְאוֹר תּוֹרָה חֲמָסִי
אֲשֶׁר נַעֲלָה כְּהֵעָלוֹת כְּרוּבִים
הֲטוֹב כִּי יִהְיֶה מֵאִיר כְּשַׁחַר 
לְכָל דּוֹדָיו וְלִי מַעֲרִיב עֲרָבִים 
הֲיַאֲמִין מַחְשְׁבוֹתָיו עַל יְדִידָיו
וְאוּלַי דַּבְּרוֹ עָלַי כְּזָבִים
אֲשֶׁר פָּנַי יְקַדֵּם בַּתְּנוּאוֹת
מְקוֹם שָׁלוֹם וּמִדְבָּרִים עֲרֵבִים
אֲנִי אָחֵל לְבַקֵּשׁ אֶת רְצוֹנוֹ 
בְּעַל פֶּה אוֹ עֲלֵי יַד הַכְּתָבִים
וְסָר עֲווֹן וְהַחַטָּאת תְּכֻפַּר 
וְיִשָּׁכְחוּ וְאִם הֵם בַּכְּתוּבִים.




הריח מר: (58)
הֲרֵיחַ מֹר וְאִם רֵיחַ עֲסִיסִים, / וְאִם רוּחַ מְנוֹפֶפֶת הֲדַסִּים,
וְאִם דִּמְעַת עֳפָרִים עַל לְחֵיהֶם, / וְאִם עַל הַוְּרָדִים הָרְסִיסִים?
וְאִם כִּנּוֹר בְּעַד מָסָךְ מְנַגֵּן / וְאִם תֹּרִים בְּעַד סָעִיף וְסִיסִים? –
וְאִם שֵׁם הַגְּבִיר מֹשֶׁה וְזִכְרוֹ / אֲשֶׁר מִלֵּא כְּזֵכֶר מֹר אֲפָסִים?
גְּבִיר שָׁת מִפְּאֵר הַחֵן שְׁבִיסָיו – / וְאוּלָם הוּא יְפָאֵר הַשְּׁבִיסִים.
וְהַחֵן אוֹהֲבוֹ, גַּם הוּא יְדִיד חֵן – / שְׁנֵיהֶם אִישׁ בְּאָחִיו נֶעֱלָסִים.
וְיָרַשׁ הַנְּדִיבוּת מֵאֲבוֹתָיו / וְנִדְבוֹתָיו עֲלֵיהֶם שָׂם תְּפוּשִׂים,
עֲדֵי כִי מַעֲשָׂיו נָתְנוּ לְזִכְרוֹ / כְּנָפַיִם פְּרוּשִׂים כַּפְּרָסִים.
וְהֶעָרוּךְ בְּכָל יָקָר – בְּיוֹם כָּל / בְּנֵי אָדָם עֲרוּכִים בַּחֲרָשִׂים.
וּבָא לִשְׁקֹל נְדִיבוֹתָיו, אֱמָר לוֹ: / הֲתִשְׁקֹל הַרְרֵי עַד בַּפְּלָסִים?
יְבֹרַךְ צוּר חֲנָנוֹ לַאֲבוֹתָיו / וְלֹא שָׁת בִּנְיְנֵי חַסְדּוֹ הֲרוּסִים.
קְחָה, הַשָּׂר, חֲרוּזִים – כַּחֲרוּזִים / לְצַוַּאר זִכְרְךָ שַׂמְתִּים רְכוּסִים,
לְאַחֵז בָּם יְדִידוּתְךָ נְתַתִּים / לְלֻלְאוֹת אַהֲבָתְךָ בַּקְּרָסִים,
וְלִמְעִיל מַעֲלָתְךָ פַּעֲמוֹנִים / וְאֶל תִּפְאַרְתְּךָ לִכְלִיל עֲכָסִים.
וְאַל יֵקַל בְּעֵינֶיךָ מְעַטָּם – / לְמַעַן מַעֲטָם רִקְמָה פְרוּשִׂים,
וּמִיָּקָר אֲגַרְתִּימוֹ, עֲדֵי יָ/אֲתוּ לִשְׁמָךְ מִזּוֹלֵל חֲפוּשִׂים.
אֱלֹהִים יַעֲנֶה לָךְ רַב שְׁלוֹמוֹת / כְּרֹב מַיִם אֲשֶׁר לַיָּם מְכַסִּים.


יאיצון הנדדים: (60)
יְאִיצוּן הַנְּדֻדִים בַּיְּדִידִים
וּפֵרוּד יֶאֱסֹר לָהֶם פְּרָדִים
שְׂבַע דּוֹדִים בְּעוֹדָם עִמְּךָ כִּי
לְמָחָר בַּעֲדָם תִּשְׂבַּע נְדֻדִים
וְדַע כִּי הַזְּמָן יָשִׂים חֲסָדָיו 
כְּמוּסָפִים וְרָעוֹתָיו תְּמִידִים.


לבבי אליכם: (60)
לְבָבִי אֲלֵיכֶם סְגֻלַּת נְדִיבִים
אֲשֶׁר יִמְשְׁכוּנִי בְּחַבְלֵי אֲהָבִים
וְשִׁירִי יְהוּדָה כְּפִיר הַתְּעוּדָה
חֲרוּזִים אֲחוּזִים בְּכַנְפֵי כְּרוּבִים
הֲיוּכְלוּן סְפָרָיו לְהָכִיל דְּבָרָיו
וְאֵינָם בְּאֶצְבַּע אֱלֹהִים כְּתֻבִים
וְהֵמָּה רְבִיבִים נְפָשׁוֹת מְשִׁיבִים
וּמֵהֶם שְׁבִיבִים לְבָבוֹת מְדִיבִים
וּמִי יִתְּנֵנִי בְּכַנְפֵי נְשָׁרִים
לְהַרְחִיק נְדֹד אֶל רְחוֹקִים קְרֹבִים
וְאֵיךְ לֹא רְחוֹקִים וְהֵם בַּשְּׁחָקִים
וְאֵיךְ לֹא קְרוֹבִים וְהֵם בַּקְּרָבִים.


שלומותי שאי: (61)
שְׁלוֹמוֹתַי שְׂאִי יוֹנַת רְחֹקִים
לְעֹפֶר מִדְבְּרֵי עֶדְיוֹ רְבִיבִים
לְגֹנֵב לֵב בְּמִלָּיו הַחֲלָקִים
בְּשֶׁמֶן מֹר וְלֹא בִדְיוֹ כְּתֻבִים
וּבָם כָּל-מַחֲמַד עַיִן כְּאִלוּ
סְפָרָיו מִלְּבֶן-לֶחְיוֹ גְנוּבִים
דְּבָרָיו מִשְּׂפָתָיו צוּף מְרִיקִים
וְנִיבָיו מֵעֲצֵי פִרְיוֹ קְצוּבִים
צְבִי יַשְׁלִים וְחִצָּיו נִחֲתוּ בִי
וְשִׁירָיו יִתְפְּשׂוּ תִלְיוֹ כְּרוֹבִים
וְלָאטָיו לַהֲטֵי חֶרֶב מְרִיקִים
יְעוּפוּן עִם צְבִי עֶדְיוֹ כְּרֵבִים
מְשָׁלִים יַעֲנוּ חַד אַחֲרֵי חָד
וְלַקְּרָב עִם צְבָא צִבְיוֹ קְרֵבִים
וּמֵאִתּוֹ יְרוּצוּן כַּבְּרָקִים
לְנֶגְדִּי יִשְׁלְפוּ כִלְיוֹ כְּתָבִים
לְעֹפֶר יַחֲלִיק מִלָיו בְּבָשְׁתּוֹ
וּפָנָיו מִבְּרַק יָפְיוֹ לְהָבִים
אֲבָל אִם יֶאֱנַף מִלָּיו חֲלֻקִּים
וְלִבִּי מִשְּׁמִיר קָשְׁיוֹ רְגָבִים
בְּעַיִן לֹא בְיָד שָׁבָה וְעָשַׁק
וְשַׁם לִבּוֹת בְּנֵי שִׁבְיוֹ עֲצוּבִים
אֲהָה לִבִּי וְאַתְּ מִן הָעֲשׁוּקִים
כְּלוּאִים בַּחֲמַת מִרְיוֹ עֲזוּבִים
הֲלֹא מָצָא צְבִי דֵּי הַלְּבָבוֹת
וְלִבִּי מִצְּבִי דַיוֹ כְאֵבִים
וְדָם שָׁפַךְ בְּלִי שִׁלּוּם נְזָקִים
בְּיוֹם הָפַךְ לְחֹם צָרְיוֹ כְּאֹיְבִים
שְׁאֶלְתֶּם עַל-שְׁלוֹם גֶּבֶר בְּלִי לֵב
וְאֵיכָה תִשְׁאֲלוּ אַיּוֹ, נְדִיבִים
הֲלֹא חֶצְיוֹ מְחֻלָּק לַחֲלָקִים
וְאֶתְמוֹל גָּזְלוּ חֶצְיוֹ אֲהָבִים
מְאֹד חָשַׁק חֳלִי עַיִן וְעַל כֵּן
בְּתוֹכוֹ גַּחֲלֵי חָלְיוֹ כְּעָבִים
מְרֹרֵי אַהֲבָה אִתּוֹ מְתוּקִים
וְעַל פִּיו נַחֲלֵי בִכְיוֹ עֲרֵבִים
הֲנָשָׁה בִי יְדִיד נַפְשְׁי חֲרוּזִים
יְהוּ שִׁירַי מְקוֹם נִשְׁיוֹ עֲרָבִים
אֲשִׁיבֵם לוֹ כְּפוּלִים כַּעֲנָקִים
רְבוּעִים לַעֲנַק חֶלְיוֹ מְשִׁיבִים.
 


איך מעינות חכמה: (63)
אֵיךְ מַעְיְנוֹת חָכְמָה לְךָ נִמְסָרוּ
כִּי נַחֲלֵי בִין מִמְּךָ נִגָּרוּ
נוֹסַף עֲלֵיהֶם עוֹד רְצוֹן שֹׁכְנִי סְנֶה
כִּי תֹם וְכָל ישֶׁר בְּךָ חֻבָּרוּ
קוּמָה חֲנַנְאֵל בֶּן יְשׁוּעָה שֹׁרְרָה
חַסְדֵּי אֱלֹהַּ רַחֲמָיו גָּבָרוּ
יוֹם בּוֹ הֱקִימְךָ אֵל בְּתוֹךְ עַמּוֹ הֲלֹא
כָּל כּוֹכְבֵי שַׁחַק בְּזֹאת בֻּשָּׂרוּ
בָּעֵת אֲשֶׁר רָצָה אֱלֹהֶיךָ בְּךָ
אָז מַלְאֲכֵי מָרוֹם לְךָ עָזָרוּ
מַה לַּפְּתָאִים הֵן בְּךָ יִתְגּוֹרְרוּ
הָרֵם עֲלֵיהֶם יָד וְהֵם יֶחְסָרוּ
הִנֵּה אֲשֶׁר טָחוּ לְתָפֵל נִהְיָה
הַקִּיר אֲשֶׁר בָּנוּ אֲבָנָיו סָרוּ
שַׁלֵּם יְשַׁלֵּם אֵל גְּמוּל לָהֶם כְּחֹק
*… אֲשֶׁר שִׁלֵּם בְּעָם נִגְזָרוּ
הָפַךְ לְדָגוֹן בּוֹ פְּלִשְׁתִּים גָּבְרוּ
נָפְלוּ כְּמוֹ נָפַל וְגַם נֶעְדָּרוּ
כָּל זֹאת בְּעֵת רָאוּ מְשַׂנְאֶיךָ הֲלֹא
נָפְלוּ בְּתוֹךְ שִׁיחָה אֲשֶׁר לָךָ כָּרוּ
מֵרַב חֲנַנְאֵל בֶּן יְשׁוּעָה יִדְרֹךְ
כּוֹכָב וְקָם שֵׁבֶט וְלִי יָקָרוּ
אֵלֶּה חֲסָדֶיךָ וְעוֹד שֶׁנּוֹתְרוּ
אַלְפֵי רְבָבוֹת מַאֲשֶׁר עָבָרוּ.


נמתי לצד יגון: (64)
נַמְתִּי לְצַד יָגוֹן וְלִבִּי עֵר
נִחֵשׁ וְאָמַר מַה לְּךָ נִרְדָּם
קוּם וַחֲזֵה פַּרְדֵּס בְּסִפְרֵי דוֹד
וּרְוֵה וְהִתְעַנַּג בְּטוּב נִרְדָּם
בַּקַּע אֱשׁוּן חשֶׁךְ בְּדַם אֶשְׁכֹּל
אִם אֵין לְךָ נֵר אֵשׁ עֲרֹךְ נֵר דָּם.


עמד כמעט: (65)
עֲמֹד כִּמְעַט צְבִי צִבְאוֹת צְבָאִים
וְהֶרֶף מַה תְּלַבֵּב לֵב לְבָאִים
הֲתַשְׁאִיל מַחֲלַת עֵינְךָ נְפָשׁוֹת
וְלֹא תַּשְׁאִיל צֳרִי פֶּה לָחֳלָאִים
וְלִרְפוּיֵי לְבָבוֹת תַּחֲזִיק לֵב
וְלוּ רָפָה אֲזַי רָפָא רְפָאִים
הֲבָגַדְתָּ וְנִשְׁאַר לִבְּךָ רֵק
וְלִבּוֹת אוֹהֲבִים יָגוֹן מְלֵאִים
וְאֵיךְ תַּחְשֹׁב בְּבִגְדְּךָ כִּי יְכִילוּן
לְאֵשׁ קֶצְפְּךָ וְהֵם בִּגְדֵי בְּלוֹאִים
בְּקֶשֶׁת חִצְּךָ תִּמְשֹׁךְ לְתֻמְּךָ
וְחִצֵּי קַשְׁתְּךָ לֹא מַחֲטִיאִים
הֲלֹא מוֹתִי בְּיָד אַפְּךָ מְמֻנֶּה
וְחַיַּי מֵרְצוֹנְךָ תְּלֻאִים
וְאִם תִּגְאֶה תְּצוּדֵנִי כְּשַׁחַל
וְתִתְאַוֶּה וְאֵין שֶׁבַח לְגֵאִים
חֲדַל כִּמְעַט וְדַע כִּי אַב הֲמוֹן לִי
לְמִגְדַּל עֹז וְשִׁירַי בּוֹ נְשֻׂאִים
גְּבִיר לוּלֵי נְדִיבוֹתָיו אֲזַי לֹא
חֲרוּזֵי מַהֲלָל הָיוּ בְּרוּאִים
בְּבֶן אִישׁ אֵיךְ אֲדַמֵּהוּ וְאֶהְיֶה
כְּאִישׁ יַמְשִׁיל תְּהוֹמוֹת לַגְּבָהִים
תְּמוֹל הָיוּ בְּנֵי בִּינָה חֲכָמִים
וְהַיּוֹם נִשְׁאֲרוּ נֶגְדּוֹ פְּתָאִים
בְּנֵי גִּלְעָד צֳרִי יָדָיו יְקַוּוּ
וְיוֹדוּ לוֹ שְׁבָאִים עִם סְבָאִים
כְּאִלּוּ מִנְּדִיבוּת אֶצְבְּעוֹתָיו
שְׁנוֹת חַיִּים בְּתוֹךְ כַּפָּיו מְצוּאִים
הֲבֶן שִׁבְטוֹ הֱרִיחָהוּ בְּחָזוֹן
וְלָמַד מִפְלְאוֹתָיו בִּין פְּלָאִים
וְאֵין מַעֲצוֹר לְדַעְתּוֹ מִפְּלִיאוֹת
וְאֵין לֵאמֹר הֲגַם זֶה בַּנְּבִיאִים 
לְמַעַן חֻבְּרוּ בּוֹ תֹּם וְיֹשֶׁר
וְהִדְשִׁיא מִשְּׂדֵה חֶסֶד דְּשָׁאִים
וְלָבַשׁ הַזְּמָן בּוֹ מַחְלְצוֹת גִּיל
כְּעֶבֶד יַחֲלִיף בַּגְּדִי כְּלָאִים
יְקַדֵּם מַעֲשָׂיו טֶרֶם דְּבָרָיו 
כְּגֶשֶׁם יַעֲלֶה טֶרֶם נְשִׂיאִים
גְּבִיר לוּ מִשְּׁשׁוּ יָדָיו סְלָעִים
נְתָנָם כַּעֲיָנוֹת לַצְּמֵאִים
קְרָא נָא הַגְּבִיר פֶּרֶט אֲמָרִים
אֲסַפְתִּים כֶּאֱסֹף רוֹעֶה טְלָאִים
כְּבַשְׁתִּים בַּהֲדַר שִׁמְךָ וּבָאוּ
בְּרֶסֶן אַחֲרֵי הָיוּ פְּרָאִים 
שְׁמַרְתִּים מֵחֲטֹא נֶגְדְּךָ וְאַיֵּה 
דְּבָרִים לֹא יְהוּ נֶגְדְּךָ חֲטָאִים
וְחִבַּרְתִּים בְּשִׁמְךָ כַּשְּׁבִיסִים 
וְשַׂמְתִּים לַעֲנַק זִכְרְךָ חֲלָאִים
פְּרֵה וּרְבֵה גְּבִיר וֶהְיֵה בְּרָכָה
וְיָרֹם בְּךָ זְמָן יָרַד פְּלָאִים
וְתִתְפָּאֵר עֲלֵי שִׁנְעָר סְפָרַד
בְּךָ וִיבֹרְכוּ בְּשִׁמְךָ נְשִׂיאִים.


בשוטי מעברות: (67)
בְּשׁוּטִי מַעְבְּרוֹת מִזְרָח וְתֵימָן
יְחִידִי מִבְּלִי קָרוֹב כְּאַלְמָן
שְׁאָלוּנִי הֲתִצְטַיֵד בְּלִי יָד
וְאֵין חֹמֵל לְרַעֲבוֹנְךָ וְרַחֲמָן
עֲנִיתִים הַזְּמָן זִמֵּן לְיָדִי
אֲחִי צֶדֶק וְאִישׁ יָשָׁר וְנֶאֱמָן
אֲשֶׁר מָן יַאֲכִילֵנִי בְּכָל יוֹם
וּמַטְעַמָּיו בְּפִי מַמְתָּק וּמַשְׁמָן
וְאָמְרוּ אֵין בְּתֵבֵל מָן עֲנִיתִים
וְאִם אֵין מָן בְּתֵבֵל שָׁם אֲחִי מָן.




שלום שלום: (68)
שָׁלוֹם שָׁלוֹם רָב לִשְׁלֹמֹה
יֵט אֵל אֵלָיו כִּנְהַר פִּישׁוֹן
הַשָּׂם לֵילוֹתַי שִׁמֻּרִים
וּבְעַד חָלְיִי דִּמְעִי לָשׁוֹן
הוּא וּנְדֹדוֹ גֵּרְשׁוּ נוּמִי
מַה לִּי אַחְרוֹן מַה לִּי רִאשׁוֹן
כִּי הָרָעָב לֶעָנִי כָּל
שֵׁנָה יַפְרִיד מֵעַל אִישׁוֹן
גַּם הַשָּׂבָע לֶעָשִׁיר אֵי-
נֶנּוּ מַנִּיח לוֹ לִישׁוֹן.


בגדתם בי מידעי: (69)
בְּגַדְתֶּם בִּי מְיֻדָּעַי וְרֵעַי
כְּאִלּוּ לֹא שְׁכַנְתֶּם בֵּין צְלָעַי
מְנַעְתֶּם אֶת שְׁלוֹמְכֶם לִי וְכִמְעַט
מְנַעְתֶּם צֵל יְצוּרְכֶם מִיְּצוּעַי
הֲלִשְׁפּוֹךְ עוֹד שְׁאֵרִית דַּם לְבָבִי
אֲשֶׁר בַּלָּאט גְּנַבְתִּיו מִדְּמָעַי
שְׁאָלוּנִי הֲזָרַעְתָּ אֲהָבִים
עֲנִיתִים כֵּן וְלֹא צָלְחוּ זְרָעַי
וְאָמְרוּ לִי הֲתִשְׁתַּעְשַׁע בְּלִי אָח
עֲנִיתִימוֹ בְּנַפְשִׁי שַׁעֲשׁוּעַי
מְזִמּוֹת שִׁעְשְׁעוּ נַפְשִׁי בְּנַפְשִׁי
וְלִי פַּרְדֵּס בְּלִבִּי מִנְּטָעַי
מְיֻדָּעַי בְּמַדָּעַי מְצָאתִים
וְהָיוּ רַעְיוֹנַי לִי לְרֵעַי
וְאֵיךְ אֶזְכּוֹר יְדִיד לֹא יִזְכְּרֵנִי
וְלָמָּה יִרְבְּיֻן חִנָּם פְּצָעַי
אֲשֶׁר יָלִין בְּבֵין קִירוֹת לְבָבִי
לְמִיּוֹם נָד וְלֹא לָן בֵּין זְרֹעַי
וְעוֹדֶנִּי אֲנִי מַחֲזִיק בְּתֻמִּי
וְאֶזְכּוֹר אַהֲבָתוֹ כָּל רְגָעַי
וְאִם נִשְׁאַר כְּשַׂעֲרָה מִבְּרִיתוֹ
הֲכִי לֹא יַחֲטִיאוּהָ קְלָעַי
אֲהוּבַי אֶשְׁמְעָה כִּי נֶהֶפְכוּ לִי
וְיֵהָפְכוּ עֲלֵי אַרְצִי רְקִיעַי
וְכִמְעַט נַעֲשָׂה לִבִּי צְחִיחַ
אֲבָל מֹשֶׁה יִבְקַע אֶת סְלָעַי
גְּבִיר מָסַךְ יְדִידוּתוֹ בְּלִבִּי
כְּהִמָּסֵךְ דְּמָעַי תּוֹךְ גְּבִיעַי
וְצִיר נֶאֱמָן וְצִירַי נֶאֱמָנִים
לְפֵרוּדוֹ וְנִפְלָאִים נְגָעַי
וְלֹא יִשְׁעֶה כְּאֵב נוֹדוֹ לְהַבְלִיג
לְמִיּוֹם נָד עֲדֵי רֻקִּי בְּלוּעַי
אֱלוֹהַי הַעֲבֵר פִּגְעֵי נְדוֹדוֹ
וְשִׂים אֶת מַלְאֲכֵי פָּנָיו פְּגָעַי.












צוה ישועות יעקב: (71)
צַוֵּה יְשׁוּעוֹת יַעֲקֹב אֵל נוֹרָא
עַל כָּל סְבִיבָיו נֶאֱזָר בִּגְבוּרָה
אֶל כִּסְאֲךָ מִבֵּית כְּלָאִים תַּעֲרוֹג
נַפְשׁוֹ וְעֵינָיו קִדְּמוּ אַשְׁמֻרָה
שִׁבְרוֹ בְּמַאְסָרָיו וְתִקְוָתוֹ בְךָ
כִּי תַחֲלִיף מִמַּאֲפֵלָיו אוֹרָה
מִצֶּאֱצָאָיו נֶאֱצַל אֶדֶר יְקָר
עַל נַחֲלֵי בִין צָץ וְיִבְלֵי תוֹרָה
נָתַן לְיָמִים בַּאֲשֶׁר יִתְפָּאֲרוּ
רָב עִם אֱלֹהִים וַאֲנָשִׁים שָׂרָה
דַּיּוֹ נְעִים זִכְרוֹ וְדַי מֵחוֹמְדוֹ
כִּי יִצְהֲלוּ פָנָיו וְנַפְשׁוֹ מָרָה
לוֹ לֵב אֲרִי וּלְשׁוֹן צְרִי וּשְׂפַת פְּרִי
חַיִּים וְהוּא חוֹמָה בְּעִתּוֹת צָרָה
הוּא לַנְּפָשׁוֹת מֵחֳלִיהֶם כַּצֳּרִי
וּכְעַד מְצוּקָה תַחֲנֶה כִּבְשׂוֹרָה
הוּא כַתְּרוּמָה מִתְּבוּאַת הַזְּמָן
וּבְיַד בְּנֵי שֵׂכֶל כְּשַׁי וּתְשׁוּרָה
לוֹ מַחֲמַדֵּי הַזְּמָן הִתְנַחֲלוּ
לוֹ פִּי שְׁנַיִם נִתְּנוּ בִּבְכוֹרָה
זַרְעוֹ יְהִי נָכוֹן וּבֵיתוֹ נֶאֱמָן
מֵאֵין חֲלִיפָה לִהְיוֹת וּתְמוּרָה
לֵאמֹר בְּרִית אֵל הָיְתָה אִתּוֹ בְּרִית
חַיִּים וְשָּׁלוֹם יִתְּנֵם לוֹ מוֹרָא.




אל גב מברך: (72)
אֶל גַּב מְבֹרָךְ הַגְּבִיר מַלְבּוּשׁ
שִׁתְיוֹ וְעֶרְבּוֹ מִתְּהִלוֹתָיו
מִתֹּם וְהַשְׂכֵּל אָרְגוּ יָמִים
אוֹתוֹ וְהַבִּינוֹת פְּתִילוֹתָיו
אָכֵן תְּהִלוֹתָיו לְהִתְרָאוֹת
עַל פַּאֲרֵי רֹאשׁוֹ וּמַדּוֹתָיו
כַּאֲשֶׁר כְּסִילִים עַל פְּנֵי שַׁחַק
יִתְפָּאֲרוּ בִּלְבוּשׁ חֲלִיצוֹתָיו.


לבי מעירי: (73)
לִבִּי מְעִירִי
לַעְלוֹת לְבֵית קָדְשִׁי וְעִירִי.


אֵל רָם וְנָאוֹר – / לִבּוֹת בְּאוֹתוֹתָיו תְּמֵהִים:
כִּי שָׁב לְאָחוֹר / צֵל מַעֲלוֹת בִּדְבַר אֱלֹהִים,
וַיַּשְׁק שִׁיחוֹר / הָרֵי סְפָרַד הַגְּבֹהִים.
הוּא מַאֲדִירִי
עַד אֶעֱמֹד בִּמְקוֹם דְּבִירִי.


מִי יַעֲזָר־לִי / אִם אֵין בְּחִיר שֵׁבֶט אֲבוֹתָי?
חֶלְקִי וְחֶבְלִי / נָפַל בְּמִבְחַר מִשְׁפְּחוֹתָי,
מוּשִׁי וּמַחְלִי / מִתְרוֹנְנִים שִׁיר מַעֲלוֹתָי:
לוּלֵי בְחִירִי –
שֵׁבֶט קְהָת הוֹלֵךְ עֲרִירִי.


כָּל שָׂר לְמִינוֹ / יִשָּׂא חֲלִיפוֹת שִׁיר לְחַלְפוֹן,
דּוֹרֵשׁ רְצוֹנוֹ / יִמְצָא שְׁלוֹם תֵּימָן וְצָפוֹן,
פּוֹגֵשׁ חֲרוֹנוֹ / יִפְגֹּשׁ עֲלֵי אֹרַח שְׁפִיפוֹן,
כִּי הוּא כְפִירִי
יוֹם צָר, וְיוֹם שִׂמְחָה – זְמִירִי.


גַּן שַׁעֲשׁוּעַי, / פַּרְדֵּס כְּפָרִים עִם נְרָדִים,
צָמְחוּ זְרָעַי, / כִּי אֵין יְדֵי חַלְפוֹן כְּבֵדִים,
צָלְחוּ נְטָעַי / וַיִּתְּנוּ מִינֵי מְגָדִים
בֹּשֶׂם קְצִירִי,
גַּם אַשְׁכְּלוֹת כֹּפֶר בְּצִירִי.


חַלְפוֹן מְקֹרָא / מַחְלִיף אֲנָחָה בַּהֲנָחָה,
יוֹם שֹׁד וְצָרָה / הָפַךְ לְיוֹם מִשְׁתֶּה וְשִׂמְחָה,
תּוֹדָה וְזִמְרָה / אָז קִדְּמוּ פָנָיו בְּמִנְחָה.
צוֹם הָעֲשִׂירִי
חַגִּי בְּרַב חַלְפוֹן גְּבִירִי.


ויש בת שיר: (74)
וְיֵשׁ בַּת שִׁיר כְּבַת עַיִן חֲקֻקָה
וּבִיצֻקַּת סְגוֹר הַלֵּב יְצֻקָּה
מְגִלָּה הֶגְלְתָה נַפְשִׁי בְּעשֶׁק
אֲהָהּ נַפְשִׁי הֲלֹא אַתְּ הָעֲשׁוּקָה
חֲרוּזִים חִלְּקוּךְ כֻּלָּם כְּשָׁלָל
וְעַל כָּל אוֹת וְאוֹת אַתְּ נֶחֱלָקָה
גְּבֶרֶת חִנְּנָה קוֹלָהּ כְּשִׁפְחָה
וְאֶל עַבְדָּהּ אֲמָרִים הֶחֱלִיקָה
צְרוּפָה צֵרְפוּהָ רַעֲיוֹנִים
בְּמַצְרֵף לֵב וְגַם בַּעְלִיל זְקוּקָה
בְּעֻזָּהּ יוֹם קְרָב חֶרֶב מְרִיקָה
וְכֵן יוֹם תַּעֲנוּג נֹפֶת מְרִיקָה
אֲנִי לִמְשׁוֹךְ רְצוֹנָה אַחֲזִיק בָּהּ
וְהִיא לִמְשׁוֹךְ לְבָבִי מַחֲזִיקָה
וְלֵיל כַּיּוֹם לְאוֹרֶיהָ מְאִירָה
וְנֹפֶת צוּף לְיוֹנְקֶיהָ מְנִיקָה
וְכָל עַיִן תְּאַו מֶנָּה רְאִיָּה
וְכָל פֶּה יֶאֱהַב מֶנָּה נְשִׁיקָה
וְאָזְנִי עֵת פְּתַחְתִּיהָ מְקַנְאָה
בְּבַת עֵינִי וְיָדִי עֵת שְׁתִיקָה
בְּיַעַן חָלְקוּ כָבוֹד שְׁתֵּיהֶן
וְהִיא טֶרֶם קְרֹאת בּוּקָה מְבוּקָה
וְתִתְחַנֵּן לְפִי לֵאמֹר קְרָא נָא
עֲדֵי אֶשְׁמָע וְלָךְ תִּהְיֶה צְדָקָה
וְהֵן הַשִּׁיר כְּמַרְצֵעַ וְאָזְנִי
בְּדֶלֶת אַהֲבַת שֹׁלְחוֹ דְּבֵקָה
רְצָעַנִי בְּחַדּוּדֵי אֲמָרָיו
וְהָעְבַּדְתִּי בְעֹז וּבְיָד חֲזָקָה
וְלָכֵן הֵן אֲנִי עֶבֶד לְשִׁירָה
בְּדֹלַח לַעֲנָקִים הֶעֱנִיקָה
וְלָךְ הַשַּׂר יְהוֹסֵף כִּי שְׁלַחְתָּהּ
לְטוּשָׁה אַךְ לֶלָחֵם לֹא מְרוּקָה
אֲבָל בָּאָה כְּבָרָק אַחֲרָיו עָב
עֲלֵי חֶלְקַת אֲהָבִים הִיא יְצֻקָה
חֲיֵה וֶהְיֵה בְּפִי כָל חַי בְּרָכָה
תְּהִי בִּפְנֵי זְמָן תָּמִיד חֲקֻקָה.


חן חן לנטר כרמו: (76)
חֵן חֵן לַנּוֹטֵר כַּרְמוֹ לְשַׂגְשֵׂג גַּפְנוֹ בְּיוֹם נִטְעוֹ
שְׁמוּאֵל שְׁמוֹ כִּי אֵל שָׂמוֹ נוֹשֵׂא אֶת מָגֵן יִשְׁעוֹ
וְשָׁם צִלְצְלֵי שֵׁמַע לִשְׁמוֹ וּבְכָל הָאָרֶץ שָׁמְעוּ
נָגִיד דֹּרֵשׁ טוֹב לְעַמּוֹ וְדֹבֵר שָׁלוֹם לְכָל זַרְעוֹ


צַדִּיק מוֹשֵׁל בָּאָדָם מֹשֵׁל בְּיִרְאַת אֱלֹהִים
לְהִתְאַמֵּץ בָּאֵל קִדַּם וְאַחַר נֶאֱחַז בַּגְּבוֹהִים
קְדוֹשִׁים הֱבִיאוּהוּ בְּסוֹדָם וְאַחַר עָמַד בְּסוֹד נְגוֹהִים
אָז אוֹיְבָיו רָפְתָה יָדָם וְאָז נִדְבְּרוּ רוֹאִים וְרוֹהִים
אֲדֹנָי אֱלֹהָיו עִמּוֹ הוּא מְצוּדָתוֹ וְהוּא סַלְעוֹ


יוֹם יַעֲמֹד עַל שַׂר שָׂרִים רְחוֹקִים שָׂמוּ אֶת פְּנֵיהֶם
וְלֹא הֶאֱמִינוּ לַדְּבָרִים עַד אֲשֶׁר רָאוּ בְּעֵינֵיהֶם
וַיִּמְצְאוּ מֵאָה שְׁעָרִים עַל אֲשֶׁר שָׁמְעוּ בְּאָזְנֵיהֶם
כֻּלָּם אוֹתוֹ מַאֲמִירִים לִמְשׁוֹל עֲלֵיהֶם וְעַל בְּנֵיהֶם
וְהַאֲרֵךְ מִשְׂרָה עַל שִׁכְמוֹ וְקַחַת מוֹשְׁלִים מִזַּרְעוֹ


כְּנַעַן לְמִצְרַיִם חוֹמֵד כִּי מֵאוֹר פָּנָיו יֵאוֹר
וְשִׁנְעָר מַהֲלָכָיו לָמֵד וְשׁוֹאֵל מֵאַדִּיר וְנָאוֹר
לִרְאוֹת מֶלֶךְ הָעוֹמֵד מִמַּעַל לְמֵימֵי הַיְאוֹר
וּסְפָרַד בָּם יִצָּמֵד לִתְאֹר אֶת גְּבוּלוֹ תָּאוֹר
אוּלַי יְהִי מִדְרַךְ לְפַעֲמוֹ וּמִדְרַךְ לְרִכְבֵי פַּרְעֹה


זֶה מַלְכִּי אָמְרָה אֲרִיאֵל אֲשֶׁר כְּטַל יִחַלְתִּיהוּ
לְלַמֵּד מִשְׁפָּט בְּיִשְׂרָאֵל לְשָׂר וְשׁוֹפֵט קִבַּלְתִּיהוּ
הֲכִי קָרָא אֶת שְׁמוֹ שְׁמוּאֵל כִּי מֵאֲדֹנָי שְׁאִלְתִּיהוּ
אֲשֶׁר לֹא הִשְׁבִּית לִי גּוֹאֵל פֶּן יֹאמַר צַר יְכֹלְתִּיהוּ
עֹשֶׂה שָׁלוֹם בִּמְרוֹמוֹ וְחֶסֶד לְדָוִד וּלְזַרְעוֹ




התמיר בזקונים: (77)
הֲתָמִיר בַּזְּקוּנִים הַבְּחוּרוֹת 
וְתַחְלִיף הַשְּׁחוֹרוֹת בַּצְּחֹרוֹת
וְלֹא תָּמִיר עֲבוֹדָתְךָ בְּחֵרוּת
וְתָשׁוּב לַחֲנוּת בֵּין יָם וְחִירוֹת
בְּלֵב וָלֵב תְּדַבֵּר כִּי תְּחָנֵּן 
בְּקוֹל חָלָק וְיָדַיִם שְׂעִירוֹת
תְּפַתֶּה בֶּאֱמֹר כִּי נָעֲמוּ לְךָ
שְׁחוֹר פָּנִים וְלִבְנַת הַשְּׂעָרוֹת
וְכִי דָּמוּ לְבָנוֹת תּוֹךְ שְׁחוֹרוֹת
יְמֵי רָצוֹן בְּתוֹךְ לֵילֵי עֲבָרוֹת
וְתַעֲרֹךְ שַׁחֲרוּתְךָ לַעֲרָפֶל
וְשֵׂיבָה זָרְקָה בְּךָ לַמְּנוֹרוֹת
פְּתִילֵי חוּר וְהֵם חוֹרֵי פְּתָנִים
וְכִמְאוֹרוֹת וְטוֹב מֵהֶם מְאוּרוֹת
וְיִתְהַלֵּל בְּשֵׂיבָה אִישׁ אֲשֶׁר שָׂב 
וְכַפָּיו מִתְּמֹךְ נוֹעֵר נְעוּרוֹת
כְּרַב מֹשֶׁה אֲשֶׁר מָשַׁל בְּרוּחוֹ
וְתַאֲווֹתָיו בְּיַד שִׂכְלוֹ מְכוּרוֹת
וְיָדָיו מֵעֲשׂוֹת תּוֹעָה אֲסוּרוֹת
וְשִׂפְתוֹתָיו לְיֵין תַּאֲוָה נְזִירוֹת
וּמָנַע מַחְשְׁבוֹתָיו מֵהֲלֹךְ חוּץ
וְהֵם לִפְנֵי אֲדֹנָי נֶעֱצָרוֹת
לְבַקֵּשׁ הָאֱמֶת מַיְמִין וּמַשְׂמִיל
וְקוֹלֵעַ וְלֹא יַחְטִיא שְׂעָרוֹת
וּבִנְטֹעַ אֱמֶת יִצְמַח לְבָנוֹן
וּבִנְתֹשׁ רִיק וְשָׁוְא יֶחֱשֹׂף יְעָרוֹת
אֲשֶׁר יָשַׁב בְּצֵל חָכְמָה וְלָבַשׁ
בְּגָדָיו הַחֲמֻדוֹת הַטְּהוֹרוֹת
וְרָאָה כָּל בְּנֵי אָדָם עֲרוּמִּים
וְהֵם לֹא יַעֲשׂוּ לָהֶם חֲגוֹרוֹת
דְּמוּת פִּקְחִים וְהֵם עִוְרִים וְחֵרְשִׁים
בְּפֶה רָחָב וּבִלְבָבוֹת סְגוּרוֹת
אֲנָשִׁים הֵם בְּעֶת בֹּחַן כְּנָשִׁים
בְּלֵב הוּתַל וּמוֹעֵצוֹת חֲסֵרוֹת
עֲצָתָם נָבְקָה כַּעֲצַת בְּנוֹת לוֹט
בְּהִוָּעֵץ בְּכִירוֹת עִם צְעִירוֹת
הֲקוֹלְךָ זֶה גְּבִיר מֹשֶׁה וְשִׁמְךָ
אֲשֶׁר יִנְעַם לְאָזְנַי מִבְּשׂוֹרוֹת
כְּתָב יָדְךָ וְלֹא שִׁדָּה וְשִׁדּוֹת
וְהוֹד קוֹלְךָ וְלֹא שָׁרִים וְשָׁרוֹת
תְּחַדֵּשׁ טוּבְךָ כָּל יוֹם לְעֶבֶד
שְׂפָתָיו מִסְּפֹר טוּבְךָ קְצָרוֹת
הֲלִסְפֹּר אוֹ לְסַפֵּר מַהֲלָלְךָ
כְּבָר נִלְאָה וְלֹא יָדַע סְפֹרוֹת
לְךָ כַּמָּה נְפָשׁוֹת נֶעֱבָדוֹת
בְּתַגְמוּלֵי חֲסָדֶיךָ אֲסוּרוֹת
עֲלֵיהֶם עֻלְּךָ תַּכְבִּיד בְּכָבוֹד
וְתוֹקִיר הָאֲבָנִים הַיְקָרוֹת 
וְלָקַחְתָּ לְךָ כֶּסֶף וְזָהָב
וְעָשִׂיתָ לְרָאשֵׁיהֶם עֲטָרוֹת
אֲבָל הָיָה לְעַבְדְּךָ פִּי שְׁנַיִם
בְּחַסְדְּךָ כְּמִשְׁפַּט הַבְּכוֹרוֹת
וּמָתַי אוּכָלָה אֵצֵא לְחָפְשִׁי
וְחַסְדְּךָ יַעֲבִידֵנִי לְדוֹרוֹת
עֲבַדְתִּיךָ שְׁנֵי יַלְדוּת וְשַׁחֲרוּת
וְעוֹדִי עַבְדְּךָ לִשְׁנֵי גְּבוּרוֹת
וְאֵיךְ יֶהְגּוּ בְּבִלְתֶּךָ מַחְשְׁבוֹתַי
וְהֵן מִיֵּין יְדִידוּתְךָ שְׁכוּרוֹת
וְהִלְבַּשְׁתָּ בְּנוֹת שִׁירִי עֲדָנִים
וְהָיוּ אַלְמְנוּת חַיּוּת צְרֻרוֹת
תְּבוּנָה נָתְנָה יָדְךָ בְּיַמִּים
וְשָׂם שֵׂכֶל יְמִינְךָ בַּנְּהָרוֹת 
לְךָ תּוֹדוֹת וּבָהֶם טוֹב לְהוֹדוֹת
לְךָ תּוֹרוֹת וּבָהֶם טוֹב לְהוֹרוֹת
לְשׁוֹנְךָ תַּהֲפֹךְ אֶל עִלְּגֵי פֶּה
נְגִידֵי הַשְּׂפָתוֹת הַבְּרוּרוֹת
לְךָ תּוֹךְ לִבְּךָ פַּרְדֵּס עֲדָנִים
וְתוֹכוֹ בֶּאֱרוֹת חָכְמָה מְקִירוֹת
יְדַעְתַּנִי בְּמַחְבֶּרֶת פְּנִינִים
אֲשֶׁר מֵאִגְּרוֹת חָכְמָה אֲגוּרוֹת
לְמַעְיָנָיו וְאֵל נַחַל עֲדָנָיו
אֲנִי צָמֵא כְּצִיָּה לַמְּטָרוֹת
וְלֹא יִהְיוּ יְדֵי מֹשֶׁה כְּבֵדִים
וְעָבָיו תִּהְיֶינָה לֹא עֲצוּרוֹת
וְשָׁלוֹם יִכְתְּבוּ אֵלַי וְרָצוֹן
וְאַל נָא יִכְתְּבוּ עָלַי מְרֹרוֹת
לְטוֹטָפוֹת עֲלֵי עֵינַי אֲשִׂימֵם
וְגַם אוֹתוֹת עֲלֵי יָדַי קְשׁוּרוֹת
בְּנוֹת שִׁירִי עֲמוּסוֹת מִשְּׁלוֹמִי
וְהֵם מִמַּחְצֵב נַפְשִׁי גְּזוּרוֹת
תְּעוּפֶינָה לְךָ תִּשְׁתַּחֲוֶינָה
כְּהִשְׁתַּחֲווֹת שְׁפָחוֹת לַגְּבִירוֹת
וְלָמָּה יַחֲרִידוּךָ תְּלָאוֹת
וְקִירוֹת לִבְּךָ מִפְגָּע לְקוֹרוֹת
הֲתֵעָצֵב וּבְךָ שֹׂבַע שְׂמָחוֹת
וְיֵצַר לְךָ וְאַתְּ עֶזְרָה בְּצָרוֹת.


הגיע זמן קץ: (81)

הִגִּיעַ זְמַן קֵץ לִפְקֹד / אֲרִיאֵל –
וַיּוֹסֶף אֲדֹנָי קְרֹא עוֹד: / שְׁמוּאֵל!


הַקּוֹל עַד לְשִׁנְעָר עָלָה – / וְיָרַד
לַמַּעְרָב, וְקוֹלָהּ צָהֲלָה / סְפָרַד,
וּלְבָבִי לְפָגְעוֹ כָּלָה / וְחָרַד,
כִּי אֶעְמֹד בְּבֵיתוֹ כַּעְמֹד / בְּבֵית אֵל,
גַּם אֶחְזֶה בְּהוֹד פָּנָיו הוֹד / אֲרִיאֵל.


לִבּוֹ בַזְּמָן כָּאְנִיּוֹת / סוֹחֵר,
חֶלְקוֹ יַעֲזֹב מַשְׂכִּיּוֹת / לְאַחֵר –
אַךְ הוּא סוֹד נְשָׁמוֹת חַיּוֹת / מְשַׁחֵר.
לֹא יַחְמֹד יְקָר, אַךְ יַחְמֹד / כְּבוֹד אֵל
לִהְיוֹת סוֹד לְעוֹלָם וִיסוֹד / לְהַרְאֵל.


יָצָא עַל גְּבוּל מִצְרַיִם / כְּיוֹסֵף
אֶת נִדְחֵי יְרוּשָׁלַם / לְאַסֵּף –
אַךְ כָּל צוֹרְרֵי אֶפְרַיִם / יְשַׁסֵּף,
כִּי מִפְּנֵי חֲצָצָיו יִדּוֹד / מְגָאֵל,
עַד לִהְיוֹת קְבוּצָיו כָּל דּוֹד / וְגוֹאֵל.


כֹּל פָּעַל לְמַעְנוֹ, עַנְוָה / וְגַאְוָה,
חָלַק הַזְּמָן בֵּין חֶדְוָה / וּמִצְוָה,
גַּם נַפְשׁוֹ כְּמוֹ כֵן דָּוָה / וְרָוָה:
הִכָּבְדוֹ בְּרָב עָם כִכְבוֹד / לְמוּאֵל –
אַךְ לִפְנֵי אֱלֹהָיו יִקֹּד / כְּשׁוֹאֵל.


ארץ כילדה: (82)
אֶרֶץ כְּיַלְדָּה הָיְתָה יוֹנֶקֶת
גִּשְׁמֵי סְתָו אֶתְמוֹל – וְעָב מֵינֶקֶת
אוֹ הָיְתָה כַלָּה כְלוֹאָה בַסְּתָו,
נַפְשַׁהּ לְעִתּוֹת אַהֲבָה שׁוֹקֶקֶת:
חָשְׁקָה לְעֵת דֹּדִים, עֲדֵי נָגַע זְמַן
קַיִץ וּבוֹ נִרְפָּא לְבַב חוֹשֶׁקֶת.
בִּלְבוּשׁ עֲרוּגַת פָּז וְרִקְמַת שֵׁשׁ – כְּבַת
מִתְעַנְּגָה בִלְבוּשׁ וּמִתְפַּנֶּקֶת,
כָּל‑ יוֹם חֲלִיפוֹת הָרְקָמוֹת תַּחֲלִיף
וּלְכָל‑ סְבִיבֶיהָ כְּסוּת חוֹלֶקֶת.
מִיּוֹם לְיוֹם עֵינֵי צְמָחִים תַּהֲפֹךְ,
עֵין דַּר לְעֵין אֹדֶם וְעֵין בָּרֶקֶת,
תַּלְבִּין וְתוֹרִיק עֵת, וְגַם עֵת תַּאֲדִים ­–
תִּמְשֹׁל צְבִיָּה אוֹהֲבָהּ נוֹשֶׁקֶת.
יָפוּ פְרָחֶיהָ מְאֹד עַד אֶחֱשֹׁב
כִּי כוֹכְבֵּי אֵל הָיְתָה עוֹשֶׁקֶת!
פַּרְדֵּס שְׁלָחֶיהָ שְׁחַרְנוּהוּ בְּבַת
גֶּפֶן בְּרִשְׁפֵּי אַהֲבָה נִשֶּׁקֶת:
קָרָה כְּקֹר שֶׁלֶג בְּיַד תּוֹפְשָׂהּ, אֲבָל
בֵּינוֹת קְרָבָיו הִיא כְאֵשׁ דּוֹלֶקֶת,
מִתּוֹךְ כְּלִי חֶרֶשׂ כְּחֶרֶס תַּעֲלֶה
נַגִּישׁ כְּלֵי שֹׁהַם – וְהִיא מוֹצֶקֶת.
בָּהּ נַהֲלֹךְ תַּחַת צְלָלִים עַל סְבִיב
גַּנָּהּ – לְבִכְיַת הָרְבִיב שׂוֹחֶקֶת.
תִּשְׂמַח וְדִמְעַת עָב בְּפָנֶיהָ רְסִיס –
כִּזְרֹק בְּדֹלַח מַעֲנָק – זוֹרֶקֶת,
תָּשִׂישׂ עֲלֵי קוֹל סִיס כְּעַל עָסִיס, וְקוֹל
יוֹנָה מְנַהֶנֶת וְסוֹד מַמְתֶּקֶת,
תָּרֹן בְּעַד עָלֶה כְּרֹן עַלְמָה בְּעַד
מָסָךְ וְרוֹקֶדֶת וּמִשְׁתַּקְשֶׁקֶת.
נַפְשִׁי לְרוּחַ הַשְּׁחָרִים שִׁחֲרָה,
כִּי בָהּ לְרֵיחַ הַיְדִיד חוֹבֶקֶת!
רוּחַ מְשַׂחֶקֶת וְתָנִיף הַהֲדַס,
רֵיחוֹ לְחוֹשְׁקִים רָחֲקוּ מַרְחֶקֶת
וּסְעִיף הֲדַס יִגְאֶה וְיִכָּפֵל, וְכַף
תָּמָר בְּרֹן צִפּוֹר לְכַף סוֹפֶקֶת,
מִתְנוֹפֲפָה מִשְׁתַּחֲוָה נֶגֶד פְּנֵי
יִצְחָק, וְתֵבֵל עִם שְׁמוֹ צוֹחֶקֶת.
תֹאמַר: הֲלֹא עָשָׂה אֱלהֹיִם לִי צְחוֹק,
כִּי בַעֲבֹת יִצְחָק אֲנִי מַחְזֶקֶת!
אֹמַר – וְאֵין מֵשִׁיב אֲמָרַי עַל שְׁבַח
הוֹדוֹ, וְאֹזֶן שָׁמְעָה – מַצְדֶּקֶת.
שֵׁם כָּל‑ נְדִיבִים נֶחֱלַק אֶל טוֹב וְרַע –
אָכֵן שְׁמוֹ רַק טוֹב, בְּלִי מַחְלֶקֶת.
מַה נָעֲמָה אָזְנִי בְשִׁמְעוֹ, כַּאֲשֶׁר
נַפְשִׁי בְזִכְרוֹ הָיְתָה עוֹסֶקֶת –
אַךְ בַחֲזוֹתָהּ אֶת‑ דְּמוּתוֹ יָסְפָה
שֶׁבַח וְכִפְלַיִם לְשִׁיר מַעְתֶּקֶת.
בָּךְ, הַגְּבִיר יִצְחָק, לְשׁוֹנִי תַעֲנֶה
צַחוֹת וְשִׁיר תַּחְבִּיר וְלֹא מַפְסֶקֶת,
כִּי אֶכְרְתָה עִמָּךְ יְמֵי חַיַּי בְּרִית –
מִמַּהֲלָלָךְ בַּל תְּהִי שׁוֹתֶקֶת!
מַה זֹאת אֲקַדֵּם מִשְּׁבָחֶיךָ? וְהֵן
נַפְשָׁךְ בְכָל‑ מִינֵי יְקָר מֻדְבֶּקֶת!
בָּךְ הַנְּדִיבוֹת אָהֳלֵיהֶם תָּקְעוּ
וּלְךָ תְּבוּנָה מַחֲנֶה מַזְעֶקֶת,
נַפְשָׁךְ בְּדוֹדֵי הַתְּבוּנָה רָוְתָה
וּלְתַעֲלוּמָה אַחֲרִית בּוֹדֶקֶת,
כִּי מָצְאָה קֵן לָהּ בְּלִבָּךְ וַתְּהִי
מִשְׁתַּעְשְׁעָה עִמָּךְ וּמִתְרַפֶּקֶת.
לָכֶן פְּרֵה וּרְבֵה, וְהַנְחֵל זַרְעֲךָ
רוּחַ נְדִיבָה לָךְ וְיָד מַעְנֶקֶת,
וּרְאֵה בְנֵי בָנִים לְבָנֶיךָ, וְעָב
חֶסֶד עֲלֵיהֶם תִּהְיֶה יוֹצֶקֶת!
מבחר נזירים: (85)
מִבְחַר נְזָרִים לְמִבְחַר מִנְּזָרִים
וְשִׁיר הַשִּׁירִים לְשַׂר הַשָּׂרִים
הַעֲמֵד הַמְצַפֶּה אֲשֶׁר יִרְאֶה יַגִּיד
וְרָאָה מִרְכֶּבֶת שְׁמוּאֵל הַנָּגִיד
וְתֻפִּים וּמְחוֹלוֹת אֲשֶׁר סְבִיבָיו הֶעֱמִיד
לְכָל צַוָּאר רָבִיד וְעַל כָּל יָד צָמִיד
יָצָא בַּאֲלָפָיו וְכֵן יִהְיֶה תָּמִיד
לְהַצִּיל נִמְסָרִים וְהַתֵּר נֶאֱסָרִים


יָפְיָפִיתָ מִבְּנֵי אָדָם
וְכֵן זָכִיתָ לִהְיוֹת נְגִידָם
וְצִלְּךָ חֻפָּה עַל כָּל כְּבוֹדָם
שְׁלוֹמָם בִּשְׁלוֹמְךָ וּמֵהוֹדְךָ הוֹדָם
בְּצִלְּךָ יִחְיוּ עִם גּוֹי מַעֲבִידָם
כְּשׁוֹשַׁנִּים דָּרִים בֵּין הַדַּרְדָּרִים


הוּא לְעַמּוֹ רֶכֶב וְהוּא פָּרָשָׁיו
וְעֵץ חַיִּים מַרְפֵּא יְבַכֵּר לָחֳדָשָׁיו
עַל פַּלְגֵי צֶדֶק יְשַׁלַּח שָׁרָשָׁיו
אַשְׁרֵי עֲבָדָיו וְאַשְׁרֵי אֲנָשָׁיו
עֹד רָד עִם אֵל וְנֶאֱמָן עִם קְדֹשָׁיו
וּמַעֲשָׂיו נִזְכָּרִים לְלַמֵּד מֵישָׁרִים


לֵב גְּאוֹנֵי שִׁנְעָר לַחֲזוֹתוֹ יָהִים
וְיֹעֲצֵי מִצְרַיִם אַחֲרֵי פִּיו נִנְהִים
כִּי מַחְשָׁבָיו בְּסוֹד אֵל נוֹגְהִים
כַּאֲשֶׁר יִשְׁאַל אִישׁ בִּדְבַר הָאֱלֹהִים
מַחֲסֶה וָעוֹז לַחֲרֵדִים וּתְמֵהִים
בִּמְעוֹנוֹת כְּפִירִים וְהָרֵי הַנְּמֵרִים


אֶל כְּנַף הָאָרֶץ שְׂאוּ כַּף רְנָנַי
וּבַשְּׂרוּ בִּסְפָרַד לְאַחַי וּבָנַי
כִּי אֲנִי מְשָׁרֵת שְׁמוּאֵל רֹאשׁ קְצִינַי
וּשְׁמוּאֵל מְשָׁרֵת אֶת פְּנֵי יְיָ
וְלֹא הֶאֱמַנְתִּי רְאוֹת אֲשֶׁר רָאוּ עֵינַי
לְשׁוֹן מַרְפֵּא פְּגָרִים וְחַיֵּי בְּשָׂרִים


בן יעקב יוסף: (87)
בֶּן יַעֲקֹב יוֹסֵף בְּדוֹר וָדוֹר 
שָׁלַח אֱלֹהִים לִהְיוֹת מַשְׁבִּיר 
רִאשׁוֹן בְּתַחְפַּנְחֵס לְנֵס עַמִּים 
עָמַד וְלָרַבִּים בְּרִית הִגְבִּיר
וַיַּעֲמֹד כִּשְׁמוֹ בְּדוֹרֵנוּ
וּכְתָאֳרוֹ יַחַד שְׂאֵת אַבִּיר
נִקְרָא נְזִיר אֶחָיו וְאוּלָם הוּא
נָזִיר לְרָאשֵׁי הַזְּמָן וּגְבִיר
לֹא שָׁקְטָה חָכְמָה עֲדֵי הוּכַן
בֵּינוֹת צְלָעָיו לָהּ זְבוּל וּדְבִיר
הַדַּל אֲשֶׁר לֹא מָצְאָה יָדוֹ
מִיַּד יְמִינוֹ מָצְאָה כַּבִּיר
מָה צָדְקָה לוּ מָצְאָה תַּכְלִית
לָשׁוֹן תְּהִלָּה עַל שְׁמוֹ תַּחְבִּיר
נָתַן אֱלֹהִים עֹז לְעַמּוֹ עַל
יָדוֹ וְתַחְתָּיו אוֹיְבִים הִדְבִּיר
כֵּן עוֹד בְּיָמָיו עַל יְדֵי מוֹנֵה
אִישׁ נֶאֱמָן צֹאן אוֹבְדוֹת יַעֲבִיר.


נפשי לשלום: (88)
נַפְשִׁי לְשָׁלוֹם אוֹתְךָ פֹקֶדֶת
עַל שַׁעֲרֵי אַהְבָתְךָ שֹׁקֶדֶת
מִי יִתְּנָהּ פָּגְעָה בְךָ אַחַר נְדוֹד
לֹא דָאֲגָה אֶל עָם וְלֹא מוֹלֶדֶת
תּוֹדֶה עֲלֵי עָוֹן אֲשֶׁר לֹא עָוְתָה
לָךְ פֶּן תְּדִינֶה ָ בְּדִין מוֹרֶדֶת
וָאוֹמְרָה מִקְרֶה וְעֵת לֶאְהֹב וְעֵת
לִשְׂנֹא וְעֵת לָמוּת וְעֵת לָלֶדֶת
פָּשְׁטָה עֲלֵי נֶגֶב שְׁלוֹמֵי אַהֲבָה
וַתִּשְׁבְּ הָעֹלָה וְהַיֹּרֶדֶת
כִּי לַעֲגָךְ עַל פִּי שְׁלוּחָךְ שָׁמְעָה
וּבְדַבְּרוֹ וַתַּעֲמֹד מַרְעֶדֶת
אַל תַּאֲמֵן עַד שֶׁתְּנַסֶּה וַחֲזֵה
כַּמָּה נְקַלָּה נִמְצְאָה נִכְבֶּדֶת
הִנֵּה תְּשׁוּבָתִי אֲשֶׁר אָבְדָה תְמוֹל
חָזְרָה וּבָרוּךְ מַחֲזִיר אֹבֶדֶת
עַל כַּף זְכוּת פָּקְדָה יְדִידֶיךָ וְאַל
תִּהְיֶה אֱמוּנָה מִמְּךָ נִפְקֶדֶת
כִּי הָאֱמוּנָה הָיְתָה אֹמַנְתְּךָ
גַּם הָאֱמֶת הָיְתָה לְךָ יֹלֶדֶת
וּבְעֵת יְלָדַתְךָ יְהוּדָה גּוּר אֲרִי
קָרְאָה שְׁמָךְ וַתַּעֲמֹד מִלֶּדֶת.


מי יתנני כפר: (89)
מִי יִתְּנֵנִי כֹּפֶר לְעֹפֶר יַשְׁקֵנִי
צוּפִי וְיֵינִי מִבֵּין שְׁתֵּי שִׂפְתוֹת שָׁנִי

אֶת שַׁעֲשׁוּעִי אֶזְכֹּר וְטוּב יַרְחֵי קֶדֶם
עֵת בֵּין זְרוֹעִי הָיָה אֲחִי שֶׁמֶשׁ רֹדֵם
מִפִּיו גְּבִיעִי אֶמְצֶה בְדוֹלַח עִם אֹדֶם

בֵּינוֹ וּבֵינִי יַד אַהֲבָה תִּסְעָדֵנִי
וּתְחַבְּרֵנִי אֵלָיו וְלֹא תַחְטִיאֵנִי

עֹשֵׁק לְבָבִי עָלַי חֲמָסִי לֹא עָלָיו
עֵת רַב כְּאֵבִי יוֹם רָחֳקִי מֵאֹהָלָיו
וְיִּפְגְּעָה בִי אוּלַי יְשִׁיבֵנִי אֵלָיו

וַיִּמְשְׁכֵנִי חוּט מִזְּמָן זָר יוֹרֵנִי
כִּי יִשְׂטְמֵנִי דַּרְכֵי פְרִידָה יוֹרֵנִי

יַם סוּף יְדִידַי מוּל יָם דְּמָעַי כַּצִּיּוֹת
כִּי עַל כְּבֵדַי עֵינַי בְּלִי רַחְמָנִיּוֹת
מִיּוֹם צְעָדַי דָּרְכוּ אֲרָצוֹת נָכְרִיּוֹת

עוֹנִי בְעֵינִי יִתֵּן לְפָנַי יָם שֵׁנִי
פֶּן יִשְׁטְפֵנִי אֶפְחַד וְאֵין מִי יַמְשֵׁנִי

אֶשְׁכַּח בְּדָוִיד כָּל זֹאת וְאֶזְכֹּר טוֹבוֹתָי
לָתֵת כְּרָבִיד עַל מַהֲלָלָיו שִׁירוֹתָי
אֶגְעַר בְּמַכְבִּיד אֶבְלִי וְאַרְבֶּה צִבְאוֹתָי

אַשְׁכִּיר אֲזֵנִי מִדַּם זְמָן יַשְׁכִּירֵנִי
וּלְגָרְשֵׁנִי נִכָּר וְלֹא יַכִּירֵנִי

יוֹנָה תְקַנֵּן בֵּין הַהֲדָס בִּי תִּתְבּוֹנֵן
עֵת שִׁיר אֲשַׁנֵּן אוֹ עַל זְמַנִּי אֶתְאוֹנֵן
קוֹלָהּ תְּחַנֵּן אֵלַי כְּעַלְמָה תִּתְרוֹנֵן


אש הנדוד: (91)
אֵשׁ הַנְּדוֹד נָפְלָה וְנִפְלֵאת הַמִּכְוָה בַּאֲסִירֵי הַתִּקְוָה


       לַבָּה אֲשֶׁר שֻׁלְּחָה בְלִבָּהּ לֹא שָׁקְעָה
       שָׂבְעָה נְדֻדִים וְעוֹד בְּדוֹדִים לֹא שָׂבְעָה
       תִּיבַשׁ בְּאֵשׁ אַהֲבָה וְתִרְוֶה מֵי דִמְעָה


דִּמְעָה וְאֵשׁ אוֹכְלָה וְהַנֶּפֶשׁ דָּוָה בֵּין צְמֵאָה בֵּין רָוָה


       לָמֵד לְבָבִי סְבֹל פְּרִידָה מִיָּמָיו
       נִשְׁבַּע לְבַל יֵשְׁתְּ מִזְּמָן כּוֹס תַּנְחוּמָיו
       יוֹם יוֹם נְבִיאָיו יְבַשְּׂרוּנִי בִשְׁלוֹמָיו


וַאֲנִי כְּבֶן יִמְלָה אֲחַו בָּאָה הֹוָה אֹמְרָה כִּי אֵין שַׁלְוָה


       רוּחַ בְּפִי נָשְׁבָה וְנָטְפָה מֹר עֹבֵר
       לִביִּ לדוֹדִי שְׂאִי וְשִׂימִי לוֹ אֵבֶר
       יַחְשׁוֹב בְּיוֹם יֶחֱזֵם וּבָהֶם יִתְחַבֵּר


כִּי עַד זְבוּל נַעֲלָה וְלִבְנֵי עָשׁ נִלְוָה רַק וְלֹא לִבְנֵי חַוָּה


       עָנָן רְבַדּוֹ כְרוּב מְעוֹנוֹ כַשַּׁחַק
       רָחוֹק מְצָאתִיו בְּתוֹךְ קְרָבַי יוֹם רָחַק
       גַּם אוֹת לְעוֹלָם תְּהִי בְּרִיתִי אֶת יִצְחָק


אֶחְזֶה בְּרִית סֶלָה וְאִם תֻּפַר מִצְוָה אֵין לְהָפֵר הָאַחְוָה


       הָאֵל נְתָנוֹ לְאוֹר בְּיָם וּבְחָרָבָה
       וַיֶּאֱסֹר לַהֲלֹךְ לְחוֹף יָם מֶרְכָּבָה
       וּבְלֵיל נְדוֹד שָׁר לְאוֹהֲבָיו שִׁירַת אַהְבָה
#ערבית# (לוואי)

איך אחריך: (92)
אֵיךְ אַחֲרֶיךָ אֶמְצְאָה מַרְגּוֹעַ?
תָּנַע וְהַלֵּב עִמְּךָ יִנּוֹעַ.
לוּלֵי לְבָבוֹת יִחֲלוּ יוֹם שׁוּבְךָ,
אָז יוֹם פְּרִידָה תַּמְנוּ לִגְוֹעַ.
הֵן הַרֲרֵי בֶתֶר יְעִידּון, כִּי מְטַר
שַׁחַק מְאֹד כִּילַי וְדִמְעִי – שׁוֹעַ.
נֵר מַעֲרָבִי! שׁוּב לְמַעֲרָבָךְ, הֱיֵה
חוֹתָם עֲלֵי כָל‑לֵב וְכָל‑אֶזְרוֹעַ,
שָׂפָה בְרוּרָה, מַה לְךָ אֶל עִלְּגִים
אוֹ מַה לְטַל חֶרְמוֹן אֱלֵי גִלְבּוֹעַ?


פעמן זהב ורמון: (93)
פַּעֲמוֹן זָהָב וְרִמּוֹן עִם אַבְנֵי זִכָּרוֹן
שָׁבוּ לִבְנֵי יַעֲקֹב וְהָיוּ עַל לֵב אַהֲרֹן.
הַמַּעְיָן אֲשֶׁר מֵימָיו מִן הַמִּקְדָּשׁ יוֹצְאִים
אַף כִּי עַנְנֵי שָׁמָיו מֹר וַאֲהָלוֹת נוֹשְׂאִים
הִתְבַּשְּׂרוּ חוֹלְמָיו וַיְרַנְּנוּ הָרוֹאִים
חָלְמוּ בְּנֹא אָמוֹן כִּי בֵּינוֹתָם אָרוֹן
וּכְרוּב לָהֶם קָרוֹב וַיְהִי הוּא הַפִּתְרוֹן.
הִנֵּה לְצִיּוֹן מְנַהֵל מִבָּנִים יָלָדָה 
כִּסֵּא מִשְׁפָּט וְאֹהֶל צֶדֶק וּקְרִיא עֵדָה
גֵּיא חִזָּיוֹן צוֹהֵל וּבְסִינַי קוֹל תּוֹדָה
מִפָּארָן וִישִׁימוֹן כָּל עֵץ יַעַר יָרֹן
מִמִּדְבַּר צִן עַד רְחֹב עַד הַיָּם הָאַחֲרוֹן.
יָגִיל וְלֹא יָחִיל קָדֵשׁ לְהַדְרָתוֹ
הִנֵּה נוֹחֵל וּמַנְחִיל הָעֹז וּמִשְׂרָתוֹ
כָּל מַחְמַדִּים יוֹחִיל בְּאַהֲרֹן וּבְחֶבְרָתוֹ
קָנֶה וְקִנָּמוֹן וְרָבִיד עַל כָּל גָּרוֹן
תּוֹרָה וּמִשְׂרָה וְשֵׁם טוֹב וּלְכָל צַוָּאר שַׂהֲרוֹן.
קוֹל מֵהֵיכָל יַעֲנֶה לִגְמֹל נִדְבוֹתֶיךָ
כַּאֲשֶׁר הָיוּ מִשְׁכְּנֵי קֹדֶשׁ מוֹשְׁבוֹתֶיךָ
מָה יַעֲשֶׂה הַמְּקַנֵּא וֵאלֹהֵי אֲבוֹתֶיךָ
נָתַן לְךָ מַטְמוֹן הוֹסֵף דַּעַת וְיִתְרוֹן
יוֹסִיף אוֹיְבֶךָ מַכְאוֹב וּמְקַנְאֶךָ חֶסְרוֹן.
קוֹל קוֹרֵא אֶל אַהֲרֹן וְאֶל בָּנָיו לֵאמֹר
לִלְמֹד מִכֶּם כִּשְׁרוֹן בָּאתֶם מֵהַר הַמּוֹר
לָכֶם יֵאוֹת כָּל רֹן כָּל שִׁיר וְכָל מִזְמוֹר
יֵרֵד כְּטַל חֶרְמוֹן לַחֲבַצֶּלֶת שָׁרוֹן
אוֹ כַּשֶּׁמֶן הַטּוֹב יֵרֵד עַל רֹאשׁ אַהֲרֹן.


לא העננים הם: (95)
לֹא הָעֲנָנִים הֵם אֲשֶׁר נִבְקָעוּ
כִּי אִם שְׁתֵּי עֵינַי אֲשֶׁר דָּמָעוּ
אַט שׁוֹחֲרֵי פֶּן אֵשׁ אֲנָחָה תִּשְׂרְפֵם
וּמְנַחֲמַי פֶּן בַּבְּכִי יֻטְבָּעוּ
כִּי יֶחֱזוּ מוֹקְדֵי לְבָבִי יֹאמְרוּ
אֵיכָה נְחָלִים מִיְּקֹד נָבָעוּ
לוּ יָדְעוּ מִקְצָת כְּאֵבַי תָּמְהוּ
אֵל אַל יְנַסֵּם בָּם וְלֹא יֵדָעוּ
עָלַי לְיָמִים חוֹב וְחִנָּם לָקְחוּ
הַגּוּף וְהַנֶּפֶשׁ וְלֹא נִפְרָעוּ
אֶבְכֶּה זְמַנִּי אוֹ נְעוּרַי אוֹ נְדֹד
קִירוֹת לְבָבִי עַל שְׁלָשְׁתָּם זָעוּ
יָמִים חֲשַׁבְנוּם כִּי תְמִידִים הֵם וְהֵם
מִתְנַהֲלִים בַּלָּאט וְלֹא יִפְשָׁעוּ
נַחְלֹף וְלֹא נָבִין כְּרוֹכְבֵי יָם אֲשֶׁר
יֵחָשְׁבוּ חוֹנִים וְהֵם יִסָּעוּ
יָמִים עֲבַרְנוּם כַּחֲלוֹם גַּם בַּחֲלוֹם
תָּעוּ וּמֵאֶרֶץ לְאֶרֶץ נָעוּ
אוֹמְרִים לְהִפָּרֵד שְׁבִילִים מָצְאוּ
אוֹמְרִים לְהִקָּבֵץ כְּשִׁכּוֹר תָּעוּ
צָרְכֵי נְדִיבִים הָפְקְדוּ עִם הַזְּמָן
עַל כֵּן נְדִיבִים לַזְּמָן נִכְנָעוּ
וּבְנֵי בְלִיַּעַל חֲשׁוּקֵי הַזְּמָן
יִשְׁנוּ עֲלֵי בִרְכָּיו וְיִשְׁתַּעְשָׁעוּ
כַּמֶּה יְעָצוּנִי יְדִידַי מוֹעֲצוֹת
שָׁלוֹם וְסוֹף דָּבָר לְרִיק יָגָעוּ
צָמְחוּ בְלִבִּי מַחֲשָׁבוֹת לַנְּדֹד
לֹא נִטְּעוּ מֵאָז וְלֹא זֹרָעוּ
כִּמְעַט שְׁאֵרִית הַנְּשָׁמָה אָבְדָה
לוּלֵי שְׁלוֹמֵי דוֹד אֲשֶׁר יִשָּׁעוּ
שָׁלוֹם לְאִישׁ יִשְׁלַח שְׁלוֹמָיו יוֹם לְיוֹם
אֶפְגַּע בְּמַלְאָכָיו וּבִי יִפְגָּעוּ
פַּחֵי זְהַב אוֹפִיר סְפָרָיו עָרְכוּ
בִּכְלֵי יְדִידוֹת לֹא בְיָד רֻקָּעוּ
שׁוֹאֵל הֲנָס לֵחִי לְאַט אַל תִּזְכְּרָה
הֵם הַתְּמוּנוֹת שֶכְבָר גָּוָעוּ
לוּ תֶחֱזֶה פָנִים צְבוּעֵי הוֹד וְחֵן
אֵיכָה בְּקַדְרוּת הַזְּמָן נִצְבָּעוּ
פָּנִים אֲשֶׁר אֶתְמוֹל בְּפוּךְ חֵן קֹרָעוּ
הַיּוֹם בְּפוּךְ לֵילֵי נְדֹד קֹרָעוּ
תִּרְאֶה אֲסִירֵי אַהֲבָה מִתְפָּרְצִים
מֵאֵת אֲהוּבָם אַחֲרֵי נִרְצָעוּ
בָּגְדוּ וְחָלִילָה לְךָ אַתְּ מִבְּגֹד
לַעְקֹר אֲהָבִים עַל אֱמֶת נִטְּעוּ
נֶפֶשׁ יְדִידְךָ הַגְּדוֹלוֹת בִּקְּשָׁה
לוּ הַגְּדֹלוֹת אֶל מְבַקְּשָׁם שָׁעוּ
לוּ יַחֲזוֹר גַּלְגַּל וְלוּ יִבָּקְעוּ
הֵם הַשְּׁחָרִים שֶׁתְּמוֹל נִבְקָעוּ
שָׁלוֹם עֲלֵי צוֹר וַחֲכָמֶיהָ אֲשֶׁר
בַּלֵּב כְּחוֹתָם אֶת שְׁמָם קָבָעוּ
חוֹנִים בְּתוֹךְ הַיָּם הֲיֵדְעוּ כִּי בְּבַת
עַיִן מְבַכָּה אָהֳלָם תָּקָעוּ
דּוֹדִים בְּשׁוֹשַׁנֵּי מְזִמּוֹת לָקְטוּ
רֵעִים בְּגַנֵּי הַתְּבוּנוֹת רָעוּ
הֵן רָחְקְךָ יִכְבַּד מְאֹד עָלַי אֲבָל
יֵקַל בְּנָסְעָךְ אֶל אֲשֶׁר נָסָעוּ
יִיטַב לְבָבָם כַּאֲשֶׁר יִכְאַב לְבַב
עָם נִפְרְדוּ מִמְּךָ וְלֹא יָדָעוּ
אֵיךְ יִחְיוּ עָם מִמְּךָ יִפָּרְדוּ
אוֹ אֵיך יְמוּתוּן עָם בְּךָ יִפְגָּעוּ.




כבר הלבישך: (98)
כְּבָר הִלְבִּישְׁךָ הַשִּׁיר שְׂרָדוֹ
וְשָׂם עַל צַוְּרֹנֶיךָ רְבִידוֹ
וְאִם לֹא פֵּאֲרָךְ כִּי אַתְּ פְּאֵרוֹ
וְאִם לֹא עִטֶּפְךָ כִּי אַתְּ רְדִידוֹ
יְשַׁחֶרְךָ וּפָנֶיךָ יְקַדֵּם
בְּמוּסַף חֵן אֲשֶׁר עִמְּךָ תְּמִידוֹ
הֲיִתְפָּאֵר בְּמַטֶּה אוֹ בְּשֵׁבֶט
אֲשֶׁר שַׁרְבִיט אֲחַשְׁוֵרוֹשׁ בְּיָדוֹ
אֲשֶׁר בּוֹ אוֹת רְצוֹנוֹ אוֹ חֲרוֹנוֹ
לְהַחְיוֹת הָאֳנוֹשׁ וּלְהַאֲבִידוֹ
שְׁאִלְתִּיהוּ וְהוֹשִׁיטוֹ לְנֶגְדִּי
וְהֶחְיָה לֵב אֲשֶׁר נוֹד הֶחֱרִידוֹ
וְתוֹעֵי רַעֲיוֹן לִבִּי הֱשִׁיבָם
וְשָׁב נִדְּחוֹ וְהִשְׁלִים עִם שְׂרִידוֹ
וְאֵיךְ לֹא יִדְרְשׁוּ אֵלָיו לְבָבָם
וְהָאֵל בַּעֲדָם נֵס הֶעֱמִידוֹ
שְׁמוֹ לֹא הֶאֱמַנְתִּי כִּי יְסֻפַּר
וְנִשְׁבַּעְתִּי זְמָן לֹא זֶה יְלָדוֹ
וְאָמַרְתִּי הֲיָמִים יָלְדוּ בֵּן
אֲשֶׁר לֹא יָכְלוּ עָמֹד בְּסוֹדוֹ
מְעַט שָׁנִים וְרֹב חָכְמָה וְכָבוֹד
וְזֶה יוֹמוֹ וּמָה יִהְיֶה עֲתִידוֹ.


יפי קול: (99)
יְפֵי קוֹל קַדְּמוּ כִנּוֹר לְיָפוֹת
וְשָׁרִים אַחֲרֵי נֹגְנִים חֲלִיפוֹת
עֲלָמוֹת לַעֲלָמוֹת נַעֲלָמוֹת
וְנִשְׁקָפוֹת בְּעַד אֶשְׁנָב וְצוֹפוֹת
בְּתוּלוֹת לָמְדוּ מִבַּת בְּתוּאֵל
קְדֻשַּׁת טָהֳרַת לִבּוֹת וְגוּפוֹת
אֲבָל כִּי מָשְׁכוּ קֶשֶׁת לְתֻמָּם
וְהָרְגוּ אִישׁ, וְהֵם זַכּוֹת וְחָפוֹת
אֲשֶׁר לֹא שָׁאֲלוּ לִקְרָב חֲרָבוֹת
וְדַיָּם בַּזְּרוֹעוֹת הַחֲשׂוּפוֹת
וְאֵיךְ נָשְׂאוּ צְמִידִים אוֹ צְעָדוֹת
עֲצֵלוֹת מִנְּשׂוֹא עַפְעַף יְעֵפוֹת
וְלוּ נָשְׁאוּ אֱלֵי חַמָּה פְנֵיהֶם
אֲזַי עָזְבוּ פְּנֵי חַמָּה שְׁזוּפוֹת
וְתֹאמַרְנָה יְהִי חֹשֶׁךְ יְהִי אוֹר
בְּאוֹר פָּנִים וּבִשְׁחוֹר מַחֲלָפוֹת
וְכָתְנוֹת כְּאוֹר חֶבְרָה לְבוּשׁוֹת
בְּלֵיל שֵׂעָר כְּלֵיל פֵּרוּד צְנוּפוֹת
מְאוֹרוֹת נָתְנוּ לִבִּי רְקִיעִים
תְּסוֹבַבְנָה עֲלֵי כַּמָּה תְקוּפוֹת
וְיֵשׁ לִשְׁגּוֹת בְּרַכּוֹת וַעֲנֻגּוֹת
וּפוֹרִיּוֹת עֲבֻתּוֹת וַעֲנֵפוֹת
וּפִיפִיּוֹת יְפֵה פִיּוֹת אֲדֻמּוֹת
עֲלֵי טוּרֵי בְדֹלָחִים רְצוּפוֹת
לְאַט בִּמְשַׂקְּרוֹת וּמְשַׁקְּרוֹת לִי
לְאַט בָּהֵן וְלוּ הָיוּ חֲנֵפוֹת
מְסֻבָּלוֹת בְּתַפּוּחַ וְרִמּוֹן
וְשׁוֹשַׁנִּים וְעָלֵיהֶן תְּרוּפוֹת
וּמַה אֹמַר בְּהוֹד קוֹמָה כְּתָמָר
וְהָרוּחַ יְנִיפֶהָ תְנוּפוֹת
רְאֵה כִּי נִטְרְפוּ לִבּוֹת לְקָחוּם
שְׁאַל הַיְשַׁלְּמוּ אֶת הַטְּרֵפוֹת
וְאִם לָקְחוּ נְקַם צִיצִת לְחֵיהֶם
אֲשֶׁר הָיוּ בְעֵינֵינוּ קְטוּפוֹת
שְׁאַל חָבֵר שְׁאַל דַּיָּן שְׁאַל רַב
אֲשֶׁר פָּרַשׂ לְכָל חָכְמָה כְּנָפוֹת
לְבֶן-צִיּוֹן שְׁאַל דִּינֵי נְפָשׁוֹת
וְתִמְצָא אִמֲרוֹת הָאֵל צְרוּפוֹת
וְעַל לֶב אַהֲרֹן אוּרִים לְהוֹרוֹת
וּבַשֹּׁהַם אֲשֶׁר עַל הַכְּתֵפוֹת
מְשָׁחוֹ הַיְקָר רֵאשִׁית שְׁמָנָיו
וְעָזַב לַחֲבֵרָיו הָעֲדִיפוֹת
חֲבֵרִים הֵם לְשֵׁם אַךְ אִם תְּבַקְשֵׁם
מְצָאתָם סַעֲרוֹת נֶגֶב וְסוּפוֹת
וְיֹדְעֵי שִׁבֳּלָיו הֵם הַמְּלֵאוֹת
הֲיִרְצוּ שִׁבֳּלֵיהֶם הַשְּׁדוּפוֹת
וְלוֹ עִם מַלְאֲכֵי מָוֶת קְרָבוֹת
וְחַרְבוֹתָיו לְמוּל חַרְבָּם שְׁלוּפוֹת
וְכִמְעַט יַעֲצֹר נֶגֶף כְּאַהְרֹן
וְיָשִׁיב הַנְּשָׁמוֹת הַנְּגוּפוֹת
בְּמֶרְקָחָיו וּבִבְשָׂמָיו וְסַמָּיו
וְנִכְבָּדוֹת אֲשֶׁר מִפִּיו נְטוּפוֹת
זְכַרְתִּיהוּ וּמוֹרָשֵׁי לְבָבִי
כְּיוֹנִים מִפְּנֵי הַנֵּץ רְדוּפוֹת
וְכָתַבְתִּי וְאַנְחוֹתַי לְזִכְרוֹ
דְּמֵי לִבִּי עֲלֵי פָנַי מְצִיפוֹת
אֱלֵי צִיּוֹן וּבָנֶיהָ לְבָבִי
כְּמוֹ צִיּוֹת אֱלֵי מַיִם עֲיֵפוֹת
חֲמִשָּׁה חָבְרוּ חֶבְרַת בְּנֵי-עָשׁ
וְנֶגְדָּם כֹּתְרוֹת עַיִשׁ כְּפוּפוֹת
הֲלֹא אֵלֵךְ וְאֵרָאֶה וְאֶרְאֵם
וְאֶזְרַע הַתְּשׁוּקוֹת הַאֲסוּפוֹת
אֲשֶׁר אוֹחִיל כְּלוֹתָם אוֹ בְלוֹתָם
וְאֶמְצָאֵם בְּכָל יוֹם מַעֲדִיפוֹת
הֲמִצְרַיִם תְּכִילֵנִי וְנַפְשִׁי
וְזִמּוֹתַי לְהַר צִיּוֹן צְנוּפוֹת
אֲבָנָיו מִשְׁבִיב לִבִּי שְׂרוּפוֹת
וְעַפְרוֹתָיו בְּמֵי דִמְעִי גְּרוּפוֹת
בְּיוֹם אֵלֵךְ לְנַחֵם עִקְּבוֹתָיו
בְּרֹאשׁ חָפוּי וְרַגְלַיִם יְחֵפוֹת
דְמָעַי נֶחְפְּזוּ טֶרֶם כְּתָבִי
וּבִידֵי הָאֲנָחוֹת הֵם דְּחוּפוֹת
דְּמָעוֹת יִגְבְּרוּ לִהְיוֹת כְּנִדְבוֹת
יְמִינֶךָ קְשׁוּרוֹת וַעֲטוּפוֹת
נְעִימוֹת יָדְךָ שִׁדָּה וְשִׁדּוֹת
וְכִנּוֹרוֹת וְצִנּוֹרוֹת וְעוֹפוֹת
תְּשַׁלֵּמְנָה לְךָ הַשָּׂר שְׁלוֹמוֹת
מְרֻבָּבוֹת כְּפוּלוֹת מַאֲלִיפוֹת.


גבר זמן: (103)
גָּבַר זְמָן וַיֵרְדְּ בִּיהוֹשֻׁעַ
לֹא תַּעֲנוּג לַלֵּב וְלֹא שַׁעְשׁוּעַ
מַה לִּי אֱלֵי חָנֵס וְדֶרֶךְ תַּחְפְּנֵס
אִם לֹא בְמַלְאָכָיו אֱהִי פָגוּעַ
אֲשֶׁר בְּרָקָיו בִּקְרוּנִי בַחֲלוֹם
הָלוֹךְ בְּרֶגַע מַהֲלַךְ שָׁבוּעַ
רָאָה חֳלִי לִבִּי בְאַהְבָתוֹ וְלֹא
חָדַל לְשַחֵר אֶת פְּנֵי נָגוּעַ
יִטַּע בְּמוֹרָשָׁיו שְׁתִילֵי אַהֲבָה
כָּל עֵת וְאֵין עֵת לַעֲקוֹר נָטוּעַ
מִי חִתְּמוֹ תוֹךְ הַכְּלוּא לֹא סִתְּמוֹ
אוֹר קִדְּמוֹ מִטּוּב שְׁמוֹ זָרוּעַ
אוֹר סַהֲרוֹ מִסָּהֳרוֹ בָא זָהֳרוֹ
יוֹם תָּאֳרוֹ לִמְשַׁחֲרוֹ מָנוּעַ
טוֹב טַעֲמוֹ מִנָּעֲמוֹ נִשְׁמַע שְׁמוֹ
קוֹל רַעֲמוֹ מִזַּעֲמוֹ שָׁמוּעַ
חָכְמָה וּמִשְׁפָּחָה וּמִשְׂרָה וּרְבָ-
עָם שֵׁם בְּחשֶׁן נַעֲשָׂה רָבוּעַ
כָּל מַעֲלוֹתָיו עַל אֱמוּנָה יֻסְּדוּ
כֵּן אָהֳלוֹ עַל הָאֱמֶת תָּקוּעַ
נֵר הָאֱמֶת נִתַּן בְּעַד מָסָךְ וְכֵן
יַד הָאֱמֶת מָטָה וְרָם תַּעְתּוּעַ
רֶכֶב רְתוֹם סֵפֶר חֲתוֹם כִּי אֵין מְתֹם
בִּזְמָן חֲתוּר חוֹמָה סְתוּם מַבּוּעַ
חָדְלוּ רְפוּאוֹתָיו וְחָדַל הַמְּתוֹם
וַיְהִי זְמָן מֻכֵּה שְׁחִין צָרוּעַ
עֵת הֶחֳלִי אֶרְאֶה לְבוּשׁ אָדֹם כְּמוֹ
דֹּרֵךְ בְּגַת בִּדְמֵי אֱנוֹשׁ צָבוּעַ
וָאֶחֱזֶה אַךְ הַמְּתֹם תּוֹךְ מַחֲנֶה
בָּדָד בְּסוּת פָּרוּם וְרֹאשׁ פָּרוּעַ
יִיטַב לְבָבְךָ הַגְּבִיר אַל תֶּחֱרַד
מִסַּעֲרַת רוּחַ וְיָם רָגוּעַ
יַד חַסְדְּךָ בָּנְתָה לְךָ מִגְדָּל וְעַל
רֹאשְׁךָ יְצִיעַ צִדְקְךָ רָקוּעַ
מוֹשָׁבְךָ אֵיתָן וְלֹא יָזוּעַ
מִסְעָדְךָ חָזָק וְלֹא יָנוּעַ
כָּל שׁוֹמְעֶיךָ יֹאמְרוּ לִי אַחֲלַי
עַפְעַף בְּאַבְקַת רַגְלְךָ קָרוּעַ
מָה אוֹמְרָה הֵן עִמְּךָ לִבִּי וְהֵן
סוֹד מִשְׁאֲלוֹתַי עִמְּךָ יָדוּעַ
יוֹם כָּל עֲבָדִים יִהְיוּ מִתְפָּרְצִים
מֵאֵת אֲדֹנִי אֶהְיֶה רָצוּעַ
חֶמְדַּת בְּנֵי הַדּוֹר לְדוֹר וָדוֹר חֱיֵה
וֶהְיֵה בְּכָל חֶמְדַּת זְמַן פָּדוּעַ.


אדון יצרו: (105)
אֲדוֹן יִצְרוֹ אֲסִיר יוֹצְרוֹ וְקוֹנוֹ
וְאֵין רָצוֹן לְלִבּוֹ רַק רְצוֹנוֹ
אֲשֶׁר לָבַשׁ בְּמִצְרַיִם מְעִיל הוֹד
וְנִשְׁמַע עַד סְפָרַד פַּעֲמֹנוֹ
וְרָקַח מֶרְקְחֵי תוֹרָה בְּצוֹעַן
וְהֵרִיחוּ בְשִׁנְעָר קִנְּמוֹנוֹ
וְהִתְיַחֵד וּמוֹדָעָיו בְּדֵעוֹ
וְהִתְפָּרֵד וְרֵעוֹ רַעֲיוֹנוֹ
וְיָדוֹ גָלְלָה אֶבֶן גְּדוֹלָה
אֲשֶׁר עַל פִּי בְאֵר וַיַּשְׁקְ צֹאנוֹ
וְהֵשִׁיק אֶת נְכֹאתוֹ מִנְּכֹתֹה
וְהֵרִיק אֶת מְעוֹנוֹ מִמְּעוֹנוֹ
וְעֵץ דַּעַת וְעֵץ חַיִּים נְטוּעִים
בְּתוֹךְ לִבּוֹ וּפִרְיָם עַל לְשׁוֹנוֹ
אֱמוֹר לַדּוֹר וְאַל יִדְאַג בְּעוֹדוֹ
וְיָסִיר מִלְּבָבוֹ עִצְבוֹנוֹ
הֲיִפְחַד וַעֲדִינוֹ שַׂר צְבָאוֹ
וְעוֹרֵר אֶת חֲנִיתוֹ תַּחְכְּמוֹנוֹ
וְלָמָּה יֶחֱרַד הָעָם לְיַם סוּף
וְהַמַּטֶּה בְּיַד מֹשֶׁה גְּאוֹנוֹ.


ילד לגן עדן: (106)
יֻלַּד לְגַן עֵדֶן בְּצֹעַן אִישׁ וְאִישׁ
אֶחָד שְׁמוֹ חַלְפוֹן וְהַשֵּׁנִי יְאֹר
הֵם שִׁלְּחוּנִי יוֹם נְדוֹד וַיַּהַפְכוּ
כָּל מַעֲקָשׁ מִישׁוֹר וְכָל מַחְשָׁךְ לְאוֹר
לֹא יַחְסְרוּ כָל טוֹב בְּמִצְרַיִם בְּעוֹד
חַלְפוֹן וּפִישׁוֹן הֵם לְכָל חֶמְדָּה שְׂאֹר.




לך השר לך חן חן: (107)
לְךָ הַשַּׂר לְךָ חֵן חֵן תְּשֻׂאוֹת
לְךָ יֵאוֹת הֱיוֹתְךָ בַזְּמָן אוֹת
רְקִיע סִפְרְךָ נִגְלָה וְשָׁם נִקְ-
בְּצוּ כָּל בַּעֲלֵי כָנָף לְמֵאוֹת
כְּנַף לֵיל פָּרְשׂוּ עַל גַּב רְקִיעִים
וְלֹא נוֹדַע הֲנֹשְׂאוֹת אוֹ נְשֻׂאוֹת
וְסוֹד סָתוּם דְּעִי אָמְרוּ לְנַפְשִׁי
וְהִיא לֹא נִסְּתָה עוֹד בַּנְּבוּאוֹת
וְגַלֵּי יָם זְמָמַי סֹעֲרִים כִּי
עֲלֵיהֶם עָבְרָה רוּחַ קְנָאוֹת
הֲבֵאתִים בֵּין גְּדוּדֵי מִלְחֲמוֹת בִּין
וְרָצוּ כַצְּבָאוֹת בֵּין צְבָאוֹת
וְכִרְאוֹת כִּי רְדוּפַי צִפֳּרִים הֵם
רְחוֹקוֹת מִלְּהַשִּׂיג נַהֲלָאוֹת
הֲכִינוֹתִי מְצוּדֵי מַחְשְׁבוֹתַי
לְתִתָּם תּוֹךְ כְּלוּב הַבִּין כְּלֻאוֹת
וּפָרַשְׂתִּי לְפֶרֶס פַּח וְנִלְכָּד
וְהִשְׁלַכְתִּי עֲלֵי שָׁלָךְ תְּלָאוֹת
חֲסִידָה פָּתְחָה פִּיהָ וְאָמְרָה
אֲנִי דָלֶת וְלִי רֻבֵּי מְבוֹאוֹת
וְקוֹל בַּת יַעֲנָה יַעְנֶה אֲנִי יוּד
וְקוֹל עֹרֵב אֲנִי הֵא בַקְּרוּאוֹת
וְנָגַע תֹּר לְקוֹל הַתּוֹר וְנִשְׁמַע
וְצִפְצֵף כּוֹס כְּעַל כּוֹסוֹת מְלֵאוֹת
קְרָאוּנִי תְּנָה לִבְּךָ וְתִשְׁמַע
אֲשֶׁר נִסְתַּם בְּאֵלֶּה הַפְּלִיאוֹת
בְּעוֹד אִישׁ יַהֲלֹךְ בִּרְצוֹן בְּנֵי אִישׁ
אֲזַי לֹא יִמְצְאוּ עָלָיו תְּנוּאוֹת
וְאִם יִרֶף כְּרֶגַע מֵרְצוֹנָם
יְעָטוּהוּ מְעִיל מוּם וַחֲטָאוֹת.


רדה עב טל: (108)
רְדָה עָב טַל רְדָה רַוֵּה אֲדָמוֹת
וְחַיֵּה הַנְּשָׁמוֹת הַנְּשַׁמּוֹת
וְאַט עַד אֶשְׂבְּעָה רָאֹה בְהָקִיץ
תְּמוּנוֹת שֶׁחֲזִיתִים בַּתְּנוּמוֹת
וְאוּלַי הֵם בְּמַרְאֶה לֹא בְחִידוֹת
וְאוּלַי צָדְקוּ הֵם הַחֲלוֹמוֹת
לְךָ הַיּוֹם לְךָ מֹצֵאת בְּשׂרָה
מְבַשֵּׂר טוֹב וּמַחְלִיץ הָעֲצָמוֹת
בְּבֹא מִמַּעֲרָב נֵר מַעֲרָבִי
וּמִיָּם הָעֲרָבָה יָם מְזִמּוֹת
אֲשֶׁר הוּשַׂם סְבִיב כָּל יָם גְּבוּל חוֹל
וְהוּשַׂם לוֹ גְּבוּל גָּבִישׁ וְרָאמוֹת
בְּלֵב כִּי לֹא רְאוּת עַיִן רְאִיָּה
חֲקַרְתִּיהוּ וּבַנְתִּי תַּעֲלֻמוֹת
הֲכִי יֵשׁ גּוּף יְסֻבּוּהוּ מְקוֹמוֹת
בְּתוֹכוֹ לֵב יְסֹבֵב עַל מְרוֹמוֹת
עֲדֵה גָאוֹן וְלָךְ יֵאוֹת וְיִגְאוּ
לְמַעַנְךָ עֲלֵי שַׁחַק אֲדָמוֹת
לְבָבוֹת מִתְּמוֹל חֵשֶׁק זְרַעְתָּם
וְהֵם הַיּוֹם לְךָ לִשְׂדֵי תְרוּמֹת
אֱסֹף לָךְ מִפְּרִיהֶם רָב תְּבוּאוֹת
אֲהָבִים שִׁבֳּלֵיהֶם לֹא צְנֻמּוֹת
וְרוּחַ תַּעֲבֹר עַל הַרְרֵי מֹר
וּבֵינוֹת הָעֲרוּגוֹת הָרְקוּמוֹת
תְּשַׁחֶרְךָ בְּכָל שַׁחַר וּמַרְפֵּא
כְנָפֶיהָ וּבִימִינָהּ נְעִימוֹת
וּמֵאֵת לֵב זְרַעְתּוֹ בַּיְדִידוּת
תְּשַׁלֶּם לָךְ שְׁלֹמֹה רַב שְׁלוֹמוֹת.


ליהודים היתה אור: (110)
לַיְּהוּדִים הָיְתָה אוֹרָה בִּשְׁלֹשֶׁת קְנֵי הַמְּנוֹרָה.
יָאְתָה מֶמְשָׁלָה וְרַהַב לַמְּנוֹרָה כֻּלָּהּ זָהָב
לִגְאוֹן יַעֲקֹב הַנֶּאֱהָב הָאֹסֵף גְּדֻלָּה וְתוֹרָה. 
הַרְנִינוּ בְּנֵי שַׁעֲשׁוּעִים הַמְּשׁוּחִים לִהְיוֹת רוֹעִים
וּלְהַפְגִּיעַ בָּם צוֹעִים הָאֹמְרִים שְׁחִי וְנַעֲבֹרָה.
וּלְמִי הַחֶמְדָּה תּוֹחִיל רַק נוֹחֵל גְּדֻלָּה וּמַנְחִיל
מִפָּנָיו מְסַיֵּם וּמַתְחִיל רֹקֵחַ מֹר וּקְטוֹרָה. 
דּוֹלְקֵי אוּר בְּיִשְׁעָם וְעֶזְרָם גִּזְרַת פְּנִינִים גִּזְרָם
מִדּוֹר לְדוֹר יַעֲמֹד נִזְרָם לֹא יַעֲבֹר עֲלֵיהֶם מוֹרָה.
הִתְבַּשֵּׂר אֲבִיר הָרוֹעִים כִּי צָלְחוּ בְּבֵיתְךָ נְטִיעִים
גַּם עָמְדוּ מִמְּךָ זְרָעִים וְכַשֹּׁרֶשׁ תְּהִי הַפֹּארָה.
לִשְׁמוּאֵל גְּדֻלַּת חֲנַנְיָה מְחַזֶּרֶת עֲלֵי אַכְסַנְיָא
בָּנָיו יְשַׁכְּנוּהָ בְּבִנְיָה אֶל בֵּית אָב וְחֶדֶר הוֹרָה.
וּבְכֵן יְשַׁבְּחוּהוּ לְאֻמִּים עַד מִדְבָּר וְאִיֵּי יַמִּים
כִּי יַעֲמֹד לְנֵס כָּל עַמִּים וּלְנָגִיד וְלוֹ הַבְּכֹרָה.
יִגְדַּל שֵׁם יְיָ וְיִקְדַּשׁ בִּימֵיהֶם וּמַלְכוּת תְּחֻדַּשׁ
וּבְרִנָּה תָּשׁוּב לְמִקְדַּשׁ אֱלֹהֶיהָ נָאוָה שְׁחוֹרָה.


עיני כל ישראל: (111)
עֵינֵי כָל יִשְׂרָאֵל עָלֶיךָ כִּי שֵׁם אֲדֹנָי נִקְרָא עָלֶיךָ.
נִשְׁמַע בְּכָל יִשְׂרָאֵל קוֹל מַגִּיד נֶאֱמָן שְׁמוּאֵל לַיְּיָ לְנָגִיד
יַגִּיד הַפֶּה וְהָעַיִן תָּעִיד בָּא גָּד וְעַתָּה שָׂא נָא כֵלֶיךָ. 
רָצָה לִשְׁכֹּן כָּבוֹד בֵּינֵינוּ וְשָׂמְךָ יוֹצֵא וָבָא לְפָנֵינוּ
אֵין כֹּל בִּלְתִּי לְיָדְךָ עֵינֵינוּ רֵד כְּטַל וְיֵרֵד הַמָּן עָלֶיךָ.
תָּמְהוּ לְבָבוֹת מִמַּחְשְׁבוֹתֶיךָ וְזֹרְמוּ עָבוֹת מִנִּדְבוֹתֶיךָ
לְמִי כָּל חֶמְדָּה רַק לַאֲבוֹתֶיךָ יָקְרוּ מַנְחִילֶיךָ וְנוֹחֲלֶיךָ.
יָקְרוּ שְׂרִיגֵי גֶּפֶן פֹּרִיָּה עֵינִי לַעֲנָבֵמוֹ צוֹפִיָּה
מֵהַר הַמּוֹר הַר הַמּוֹרִיָּה מַטַּע קֹדֶשׁ מַטַּע שְׁתִילֶיךָ.
יִגְדְּלוּ וּמֵרִשְׁיוֹנְךָ יָשֹׂרוּ וְלַהֲלֹךְ בִּדְרָכֶיךָ יִשְׁמֹרוּ
וּמֵאוֹר פְּנֵי הַדְרָתְךָ יֵאוֹרוּ וְיָאֵר יְיָ פָּנָיו אֵלֶיךָ.


הפשט הזמן: (112)
הֲפָשַׁט הַזְּמָן בִּגְדֵי חֲרָדוֹת
וְלָבַשׁ אֶת בְּגָדָיו הַחֲמֻדוֹת
וְלָבְשָׁה הָאֲדָמָה שֵׁשׁ וְרִקְמָה
וְעָשְׂתָה מִשְׁבְּצוֹת זָהָב רְפִידוֹת
וְכָל מִזְרַע יְאוֹר תַּשְׁבֵּץ כְּאִלּוּ
נְאוֹת גֹּשֶׁן בְּחֹשֶׁן הֵם אֲפוּדוֹת
וּמַרְבַדֵּי נְאוֹת מִדְבָּר חֲטֻבוֹת
וְרַעַמְסֵס וּפִתֹם פָּז רְבוּדוֹת 
וְשִׁדָּה עַל שְׂפַת הַיְאוֹר וְשִׁדּוֹת
צְבָאוֹת הֵם אֲבָל שֶׁהֵם כְּבֵדוֹת
יְדֵיהֶם כָּבְדוּ מִן הַצְּמִידִים 
וְצָרוּ צַעֲדֵיהֶם בַּצְּעָדוֹת
וְלֵב יִפְתֶּה וְיִשְׁכַּח אֶת זְקֻנָיו
וְיִזְכּוֹר עוֹד יְלָדִים אוֹ יְלָדוֹת
בְּגַן עֵדֶן בְּמִצְרַיִם בְּפִישׁוֹן
בְּגַנּוֹת עַל שְׂפַת נָהָר וְשָׂדוֹת
וְהַקּוֹמוֹת יְרַקְרַקּוֹת אֲדֻמּוֹת
וְלִרְקָמוֹת מְלֻבָּשׁוֹת בְּגָדוֹת
וְרוּחַ יָם תְּנִפֵּמוּ וְנִרְאוּ
כְּמוֹ מִשְׁתַּחֲווֹת אֶל אֵל וּמוֹדוֹת
כְּהִשְׁתַּחֲווֹת אֲחִי מוּסָר לְיַד שָׂר
אֲשֶׁר כָּל דַּבְּרוֹת פִּיהוּ נְגִידוֹת
לְרַב נָתָן אֲשֶׁר נָתַן נְאוֹתָן
כְּגַן בִּיתָן וּבֵית חָתָן נְקוּדוֹת
נְזִיר אֶחָיו אֲשֶׁר שִׂיחָיו שְׁלָחָיו
כְּלַפִּידוֹת וְשַׁלְהֶבֶת פְּלָדוֹת
וְצִיר נֶאְמַן לְשֹׁלְחָיו כִּי יְחַוֶּה
צְפוּן לִבָּם כְּיוֹדֵעַ עֲתִידוֹת
וְחָכָם לֹא עֲמָמוּהוּ סְתוּמוֹת
לְכֹל יָבוֹא לְנַסּוֹתוֹ בְּחִידוֹת
וְלוּ הַדּוֹר כְּדַאי יִהְיֶה לְנָבִיא
אֲזַי נִבָּא וְנִקְרָא אִישׁ חֲמֻדוֹת
אֲבַקֵּשׁ לַעֲבֹר נַהֲרֵי שְׁבָחָיו
וְאֶמְצָא מַעְבְּרוֹת הַנִּיב לְכוּדוֹת
וְאָבוֹא יַרְכְּתֵי מִקְרָא וּמִדְרָשׁ
וְאֶמְצָאֵם מְחֻפָּשׂוֹת שְׁדוּדוֹת
וְאֶרְדֹּף אַחֲרֵי דָּבָר מְחֻדָּשׁ
כְּרֹדֵף אַחֲרֵי שֵׂיוֹת אֲבוּדוֹת
שְׁבָא מֵרַעֲיוֹנָיו נָפְלָה בָּם
וְלֹא הִשְׁאִיר לְבִלְעָדָיו שְׂרִידוֹת
עֲלֵי רֹאשׁוֹ עֲדִי נֵזֶר נְעוּרוֹת
וּבִלְשׁוֹנוֹ חֲלִי חֻקִּים וְעֵדוֹת
אֱרֵה לְךָ מִפְּרִי פִּיהוּ תְּעוּדוֹת
וְקָח לְךָ מִפְּרִי יָדָיו סְעוּדוֹת
כְּלִיל רֹאשִׁי אֲשֶׁר נַפְשׁוֹ בְּנַפְשִׁי
מְחֻבֶּרֶת וְגַפֵּיהֶן פְּרוּדוֹת
תְּבֹרַכְנָה סְפִינוֹת עָבְרוּ בִּי
וְכַנְפֵיהֶן כְּכַנְפֵי הַחֲסִידוֹת
אֲשֶׁר לִנְאוֹת הֲדָרוֹ קֵרְבוּנִי
וְלִרְאוֹת מִשְׁכְּנוֹתָיו מָה יְדִידוֹת
וְאָשׁוּט אַחֲרֵי אַרְצוֹת אֲבוֹתַי
עֲדֵי יִהְיוּ בְּכַף רַגְלַי מְדוּדוֹת
גְּבִירִי הֶעֱטַרְתַּנִי בְּעַטְרוֹת
נְזָרֶיךָ אֲשֶׁר הֵם לְךָ יְסוֹדוֹת
עֲטָרוֹת הֵם לְזוּלָתְךָ טְפֵלוֹת
וּמוּסָפוֹת וְהֵם עִמְּךָ תְּמִידוֹת
קְחָה שִׁירוֹת קְחָה זִמְרַת זְמִירוֹת
אֲשֶׁר מִמַּעֲלָלֶיךָ לְמֵדוֹת
עֲנָדוּךָ עֲנָק הַשִּׁיר וְלֹא כֵן
אֲבָל הֵם בַּעֲנָק שִׁמְךָ עֲנוּדוֹת
וְאִם אֶמְעַל בְּשִׁיר קָדְשֵׁי יְיָ 
אֲשֶׁר לִשְׁמוֹ תְּהִלּוֹתַי פְּקוּדוֹת
וְהִקְדַּשְׁתִּים וְהִבְדַּלְתִּים וְשַׂמְתִּים
מְקֹרָאוֹת לְאֵל יָחִיד יְחִידוֹת
וְהִתַּרְתִּים לְעֵת כָּזֹאת לְבָנָיו
וְלִמּוּדָיו לְתִשְׁבָּחוֹת וְתוֹדוֹת
וְהוּא רַחוּם וְלוֹ נָאֶה לְכַפֵּר
וְאוֹדֶה לוֹ וְלוֹ נָאֶה לְהוֹדוֹת.


האל מקור חיים: (115)
הָאֵל מְקוֹר חַיִּים בְּךָ אָצַר
וּבְךָ נְפָשׁוֹת מָצְאוּ מִבְצָר
מַעְלָה יְרַשְׁתָּהּ מֵאֲבוֹת עוֹלָם
לֹא תֶּחְסַר לָעַד וְלֹא תִּקְצָר
כִּי נוֹחֲלִים אַתֶּם וּמַנְחִילִים 
אוֹצַר רְפֻאוֹת אִתְּכֶם נוֹצָר
זֶה אַהֲרֹן בִּנְךָ לְפָנֶיךָ
נֵצֶר יְקָר הַצּוּר לְךָ נָצַר
לָמָּה יְמֻתוּן עָם בְּמַגֵּפָה 
אוֹ יַעֲמֹד מַלְאָךְ בְּמָקוֹם צָר
צַו אַהֲרֹן בִּנְךָ וְיַעֲמֹד בֵּין
מֵתִים וּבֵין חַיִּים וְתֵעָצַר.


סעפי בחנכה: (116)
סְעִפַּי בַּחֲנֻכָּה לֹא שְׂמֵחִים
לְפֵרוּדְךָ אֲדֹנִי נֶאֱנָחִים
וְאֵיךְ יִיטַב לְבָבִי בְּךָ וְאֵינְךָ
עֲלֵי עַרְשִׂי וְסָר מִרְזַח סְרוּחִים
וְחָלוּ בְּךָ יְמֵי סֻכָּה חֲמוּדָה
וּבִימֵי הַחֲנֻכָּה בְּךָ רְצוּחִים
בְּקָרְבְךָ שָׁכְנוּ פַּרְדֵּס שְׁלָחִים
בְּרָחְקְךָ שָׁכְנוּ צִיֵּי צְחִיחִים
אֲנִי אַשְׁבִּיעֵךְ דּוֹדִי בְּדוֹדְךָ
בְּחַשְׁמוֹנַאי וּבָנָיו הַמְּשׁוּחִים
זְכֹר דּוֹדֵי יְדִידוּת יוֹם פְּרִידוּת
וְאַל יִהְיוּ בְּעֵין שִׂכְלְךָ שְׁכוּחִים
וְהַבְחִין בֵּין שְׁחָלִים לָרְחֵלִים
וְשׁוֹשַׁנִּים לְבֵין קוֹצִים כְּסוּחִים.


ראי תמהים: (117)
רֹאַי תְּמֵהִים וְשֹׁאֲלִים מֶה חֳרִי
הָאַף אֲשֶׁר הֶחֱשִׁיךְ מְאוֹר תָּאֳרִי
וָאֶעֱנֵם אֹהֲבַי אֲשֶׁר עֵת רְחֹק
נָסְעוּ בְּשִׁמְשִׁי וְנָשְׂאוּ סַהֲרִי
אֵיךְ אֶחְיֶה אַחֲרֵי נְדוֹדָם וּמָה
אֶעְשֶׂה וְהֵם הַכְּאֵב וְהֵם הַצֳּרִי
עֵת אֶזְכְּרֵם אֶכְאַבָה כְּאִלּוּ סְגוֹר
לִבִּי טְרֵפָה בְּמַלְתְּעוֹת הָאֲרִי.




נדיב לבב: (117)
נְדִיב לֵבָב כְּלִיל יֹפִי
קְשֹׁב מִלַּי וְאִמְרֵי פִי
וְדַע כִּי אֵין לְךָ דוֹמֶה
וְאֵין בָּךְ מוּם וְלֹא דֹפִי


וּמִלֶּיךָ מְתוּקִים לִי
כְּמוֹ יַעְרִי וְגַם צוּפִי
הֲלֹא אַתָּה כְּלִיל רֹאשִׁי
מְיֻדָּעִי וְאַלּוּפִי


וְגַם נַפְשָׁךְ כְּמוֹ נַפְשִׁי
וְכַסְפֶּךָ כְּמוֹ כַסְפִּי
שְׁלַח אֵלַי חֲסָדֶיךָ
וְשִׂימֵם אוֹת עֲלֵי סִפִּי


וְאִם אַרְבַּע תְּחִלָּתִי
שְׁבַע מֵאוֹת בשׁה סוֹפִי
וְאִם תָּבִין שְׁאֵלָתִי
לְךָ אֶקֹּד עֲלֵי אַפִּי


שפתי היתה אתמול: (118)
שְׂפָתִי הָיְתָה אֶתְמוֹל יְתֵרָה 
אֲבָל הַיּוֹם מְצָאתִיהָ חֲסֵרָה
וְיַלְדֵי הַמְּזִמּוֹת לֹא מְצָאתִים
וְלֹא הָיָתָה מְזִמָּתִי עֲקָרָה
עֲרוּגוֹת חַסְדְּכֶם לַשְׁקוֹת בְּטַל שִׁיר
אֲבַקֶּשׁ עָב וְהָעָב נֶעֱצָרָה
וְגַם כִּי שִׁמְשְׁכֶם כִּסָּה מְאוֹרִי
וְעִם שֶׁמֶשׁ הֲיָאִיר אוֹר מְנוֹרָה
וְאֵין חָדָשׁ בְּזָכְרִי מַעֲלַתְכֶם
וְהִיא עַל פִּי זְמָן תָּמִיד סְדוּרָה
הֲכִי כֹּל נוֹהֲלֵי מִשְׂרָה וְתוֹרָה
צְעִירֵיכֶם וְלָכֶם הַבְּכֹרָה
מְסַכְתֶּם לִי אֲהָבוֹת עִם נְדָבוֹת
וְנַפְשִׁי בַּעֲסִיסֵיהֶן שְׁכוּרָה
וְעָבְרוּ מִידֵיכֶם בִּי נְהָרוֹת
וְזָרְחָה מִפְּנֵיכֶם לִי נְהָרָה
מְשָׁכוּנִי עֲבוֹתוֹת אַהֲבַתְכֶם 
וְהֵן נַפְשִׁי אֱמֶת בָּכֶם קְשׁוּרָה
הֲלֹא דַּי כִּי קְנִיתֶם אֶת לְבָבִי
בְּאַהֲבַת לֵב פְּנִינִיָּה טְהוֹרָה
עֲדֵי תַּרְבּוּ מְחִירוֹ עוֹד לְמַעַן
תְּהִי לָכֶם חֲזָקָה בּוֹ גְּמוּרָה
שְׁאֵלָתִי יְדִידוּתְכֶם לְבַדָּהּ
וְאֵין דָּבָר בְּרַגְלַי אֶעֱבֹרָה.


לרב יצחק: (120)
לְרַב יִצְחָק נְשִׂיא כָּל הַנְּסִיכִים
חֲסָדִים אֶל בְּנֵי בָנָיו מְשׂוּכִים
שְׁמוֹ עַל בֶּן בְּנוֹ נִקְרָא כְהַיּוֹם
וְשָׂם עָלָיו יְדֵי חַסְדּוֹ סְמוּכִים
יְלִיד נִקְרָא בְּמָרוֹם בֶּן אֱלֹהִים
וְנִקְרָא בָאֲדָמָה בֶּן מְלָכִים
יְלָדָהוּ כְרוּב שׁוֹכֵן אֲדָמָה
וְלוֹ בֵּין מַלְאֲכֵי אֵל מַהֲלָכִים
מְקוֹר מַיִם לְכָל נֶפֶשׁ עֲיֵפָה
וְנֹגַהּ לַאֲשֶׁר הָלַךְ חֲשֵׁכִים
שְׁמוֹ בָּרוּךְ וְהוּא כִשְׁמוֹ מְבֹרָךְ
וְהַמִּתְבָּרְכִים בִּשְׁמוֹ בְּרוּכִים.


האין צרי: (121)
הַאֵין צֳרִי אֶל מַחֲלָה נִצַּחַת
לִבְלִי מְצֹא אֶל הַיְגִיעָה נָחַת
חָלְתָה חֳלִי עָקֹב וְאָנוּשׁ אַהֲבַת
דּוֹדִים וְכִמְעַט יָרְדָה לַשָּׁחַת
מוֹת אַהֲבָה הַסְתֵּר פְּשָׁעִים תּוֹךְ סְגוֹר
הַלֵּב וְחַיֶּיהָ גְלוֹת תוֹכָחַת
עָלַי וְעָלֶיךָ מְאֹד שָׂחַק זְמָן
לָשִׁים בְּרִיתֵנוּ בְּזֹאת נִשְׁכָּחַת
מִי זֶה הֱסִיתְךָ בִי אֱמֶת לֹא מִמְּךָ
זֹאת הַמְּרִיבָה הָיְתָה פוֹרָחַת
כִּי אִם לְשוֹן רָכִיל מְפַתָּה לִבְּךָ
וּלְשׁוֹן רְכִילֵי עָם כְּאֵשׁ קוֹדָחַת
תַּהְפֹּךְ רְצוֹן הָאִישׁ לְזַעַף אַף כְּאֵשׁ
תַּהְפֹּך לְאֵשׁ מַיִם בְּתוֹך קַלָּחַת
הַרְחֵק רְבִיב עֵשֶׂב רְצוֹנְךָ מִשְּׁבִיב
אֵשׁ הַמְלָשְׁנִי לַקְּרָב מִפְתָּחַת
אִם תִּשְׂנָא אֵהָב וְאִם יֶש לִי בְךָ
אַהְבָה חֲסֵרָה בִּי לְךָ סוֹרָחַת
הָבָה נְחַדֵּשׁ אֶת מְלוּכַת הַבְּרִית
כִּימֵי זְמַן קֶדֶם תְּהִי נִמְשָׁחַת
יִהְיוּ כְלֵי הָרִיב וְהַמָּדוֹן כְּלֹא
הָיוּ וְנִבְטַח מֵרְאוֹת מִשְׁלָחַת.




תן ריחך בשמי: (122)
תן ריחך בשמי מפאת כליל יופי
טרם זמן ימסה בנדוד שאר גופי
היום נהר בכיי על תמול כים איתן
כי אזכרה צביי תארו כגן ביתן
רק הוא לבד דיי מזמן בעת נתן
אור לחיו עמי נר ושם בפיו צופי
ליל שערו מכסה בעדי פני צופי
כמט ואין משה אטבעה בים דמעה
לולי פני משה זהרו כאור שבעה
בו כל נדוד אנשה כל ידיד ובו אשעה
סהרי ואור יומי מחמד באין דופי
לו על כסיל כיסא ועלי נגידי פי
אם הזמן יצר בל אהי בחברתו
או יד חלום תקצר מאחוז תמונתו
ליבי דרוש ופצר אל דמי באהבתו
אם יחשוך נומי מחזות באלופי
קסם ואוב נסה בעדו ולך שפי
יום נועדה חברה רוזנים בהיווסדם
בו חשקה משרה להיות נגיד סודם
גם דיברה תורה כלשון בני אדם. 


הלבי ים: (123)
הֲלִבִּי יָם מְמֻלָּא עַל גְּדוֹתָיו
וְאִם עֵינִי עֲיָנוֹת שֹׁאֲבוֹתָיו
לְפַזֵּר בָּם חֲרָזִים כַּבְּדוֹלַח
וְאֵין אֹסֵף לְפֶרֶט מַחְבְּרוֹתָיו
אֲהָהּ לִי מִזְּמָן אֶשְׁאַל שְׁלוֹמוֹ
וְהִנּוֹ יַעֲרָךְ לִי מִלְחֲמוֹתָיו
וְכָל כֵּלָיו בְּמִלְחַמְתּוֹ בְּזִיתִים
עֲדֵי הָיָה נְדֹד מִמִּשְׁלְחוֹתָיו
וְשָׁלַוְתִּי לְכָל חִצָיו עֲדֵי יוֹם
דְּרֹךְ פֵּרוּד בְּיִתְרֵי קַשְׁתוֹתָיו
וְעֹפֶר נִכְחֲדָה נַפְשִׁי בְּחִשְׁקוֹ
וְשָׁנַי אֶתְּנָה פִּדְיוֹן שְּנוֹתָיו
כְּלֵי מָוֶת עֲלֵי עֵינָיו עֲרֻכִים
וְצוּף מַרְפֵּא וְחַיִּים עַל שְׂפָתָיו
חֲצוֹת לֵיל תֶּחֱזֶה שַׁחַר בְּפָנָיו
וְעֶרֶב תֶּחֱזֶה מִמַּחְלְפוֹתָיו
נְטַשְׁתִּיהּו וְלִבִּי לֹא נְטָשׁוֹ
וְאִם רַבּוּ בְחִשְׁקוֹ עַצְּבוֹתָיו
וְאֵיך יִשְׁקֹט עֲלֵי עֵינַי מְעַט נוּם
וְרוּחוֹת הַפְּרִידָה גַּלְגְּלוֹתָיו
וְהָפְקַדְתִּי עֲלֵי לֵילִי לְפָקִיד
הֱיוֹת שֹׁמֵר לְעֶדְרֵי מַזְּלוֹתָיו
וְחַיַּי יִרְחֲקוּ בִּרְחֹק שְׁחָרָיו
אֲשֶׁר אֶלְאֶה סְפֹר לִמְצֹא קְצוֹתָיו
וְאֶרְאֶה עָשׁ וְכִימָה כִּי יְאִירוּן
וְסַהַר יַעֲמֹד עַל מִשְׁמְרוֹתָיו
וְעֵת יֵאוֹר וְעֵת יֶחְפַּר וְיֵבוֹשׁ
וְעֵת יִשְׁתַּחֲוֶה מִמַּעֲלוֹתָיו
וְאָמַרְתִּי הֲלֹא יוֹסֵף כְּבָר סָף
וְסָפוּ מֵעֲלֵי אֶרֶץ שְׁנוֹתָיו
לְאֵי זֶה בֶן אֱנוֹשׁ יִקּוֹד צְבָא רוּם
לְמִי יִשְׁתַּחֲווּ כָל רִבֲבוֹתָיו
הֱשִׁיבוּנִי לְאוֹר צָץ מִסְּפָרַד
וְעַל יוֹמָם וְלַיִל מַמְשְׁלוֹתָיו
שְׁמוֹ יוֹסֵף וְשַׂר הַחֵן וְהַהוֹד
וְנֶאֶמְנוּ בְמִפְעָלָיו שְׁמוֹתָיו
אֲשֶׁר גָּבַר וְרָכַב בָּמֳתֵי עָב
עֲדֵי הָיוּ בְנֵי עָשׁ מַרְכְּבוֹתָיו
וְיָדַע מִזְּמַנּוֹ מַחֲשָׁבוֹת
וְנִלְאָה הַזְּמָן מִמַּחְשְׁבוֹתָיו
וְדָרַךְ הַרְרֵי חָכְמָה וְנִלְאוּ
בְּעָלֶיהָ מְצֹא אֶת מַעְגְּלוֹתָיו
וְנָתַן מַעֲלַת שֶׁמֶשׁ הֲדוֹמוֹ
וְרֹאשׁ כֹּכְבֵי מְרוֹמִים מַרְגְּלוֹתָיו
שְׁמוֹ יָסֹב כְּסֹב גַּלְגַּל מְסוֹבֵב
וְנוֹדְעוּ בַקְּצָוֹת עִקְּבוֹתָיו
וְהַהוֹד אַחֲרָיו יִרְדֹּף וְאוּלַי
יְהִי בִמְאָסְפֵי כָל מַחֲנוֹתָיו
בְּנֵי אִישׁ מֹעֲצוֹתֵיהֶם קְנוֹת הוֹן
וְהוּא לִקְנוֹת נְדִיבוּת מֹעֲצוֹתָיו
וְהוּא לִמֻּד פְּתֹחַ יָד וְלוּ שָׁב
לְקָפְצָהּ מֵאֲנוּ לוֹ אֶצְבְּעוֹתָיו
וְנִדְבוֹתָיו כְּמִיַּד הָאֱלֹהִים
בְּלִי עֶצֶב וְיַרְבֶּה מַתְּנוֹתָיו
רְחַב הַלֵּב כְּרֹחַב יָם וּמָלֵא
נְדִיבוֹת אַךְ יְרָשָׁם מֵאֲבוֹתָיו
וְגַם הוּא יֶאֱצֹר אוֹצַר נְדָבוֹת
אֲבָל בִּידֵי שְׁאֵלוֹת מַפְתְּחוֹתָיו
וְהוּא כָעֵץ יְבַכֵּר יוֹם בְּיוֹמוֹ
וְלֹא יִמְנַע לְשֹׁאֵל מִגְדְּנוֹתָיו
וְלוֹ עֵט יַעֲבֹר בָּרָק בְּרוּצוֹ
מְזִמּוֹת יַעֲרֹךְ הָיוּ אֲחוֹתָיו
וְיַחְפִּיר בּוֹ חֲנִיתוֹת תַּחְכְּמוֹנִי
בְּהָעִיר עַל מְקַנְאָיו מִגְעֲרוֹתָיו
וּמָשַׁל בוֹ עֲדֵי כִי אֵין לְהָשִׁיב
כְּתָב יָדוֹ וְחוֹתָם טַבְּעוֹתָיו
זְמָן לָבַשׁ פְּאֵר שָׂרִים אֲבָל הוּא
רְבִיד בִּגְדּוֹ וְהֵמָּה מִפְשְׂעוֹתָיו
שְׂרִיג שׂרֵק וְנֶטַע נַעֲמָנִים
אֲשֶׁר מִמֹּר וְכֹפֶר אַשְׁכְּלוֹתָיו
בְּחִיר דּוֹדִים תְּהִי נַפְשִׁי פְדוּתוֹ
וְתִהְיֶה לּוֹ לְצֵל מִמַּחֲלוֹתָיו
גְּבִיר פִּלַּח בְּפֵרוּדוֹ כְּבֵדִי
וְנֶאֶמְנוּ בְלִבִּי מַשְׂמְרוֹתָיו
וְכָל יוֹם אֶשְׁאֲפָה רוּחַ פְּאַת יָם
וְאֶשְׁתּוֹמֵם לְנוֹכַח מִשְׂכְּנוֹתָיו
וְאוּלַי יַעֲלֶה רֵיחַ בְּשָׂמָיו
וְאַכִּיר בָּאֲוֵיר עַב תִּימְרוֹתָיו
אֱלֹהִים יַעֲבִיר מַדְוֵי חֳלָיָיו
וְיָשִׁיב הָרְפוּאוֹת מַחְלְצוֹתָיו
וּמִמֵּי יָם יְגַבֵּר אֶת שְׂשׂוֹנָיו
וְיַרְבֶּה אֶת שְׁלוֹמוֹ כִּמְעוֹתָיו.


לא האמין: (127)
לֹא הֶאֱמִין אָמוּן עֲלֵי תּוֹלַעַת,
כִּי אַחֲרִיתוֹ לִהְיוֹת תּוֹלַעַת.
יָסֹב זְמָן אֶת‑ כּוֹס עֲדָנָיו עַל אֱנוֹשׁ,
מִתְנַכְּרָה לָהֶם – וְלִי מוּדָעַת.
הֵם טָעֲמוּ טַעְמָהּ וְאָמְרוּ לִי “דְּבַשׁ!”
וְאֶטְעֲמָה וָאֹמְרָה “קֻבָּעַת”.
הַחוֹשׁבִים כַּסְפָּם לְעֵץ חַיִּים – וְעַל
כֵּן יִיְרְאוּ לִנְגֹּשׂ בְּעֵץ הַדָּעַת.
הַחֵרְשִׁים שִׁמְעוּ – וְאַשְׁרֵי אִישׁ אֲשֶׁר
דּוֹבֵר עֲלֵי אֹזֶן וְהִיא שׁוֹמָעַת –
אֵיךְ תַּחְשְׁבוּ חָכְמָה כְּגַחֶלֶת? וְלוּ
עָלְתָה בְיֶדְכֶם – הָיְתָה טַבָּעַת.
אֵיךְ יִטְרְפוּהָ אוֹהֲבִים לָנוּם? וְאֵל
בָּרָא כְפִירֵיהֶם בְלִי מַלְתָּעַת!
אֵיכָה חֲמוֹרִים רוֹבְצִים יוּכְלוּ שְׂאֵת
מַשָּׂא – וְהֵם נִלְאוּ שְׂאֵת מַרְדָּעַת?
חֶבְרַת בְּהֵמוֹת כּוֹרְעָה תָמִיד לְמוּל
הַקִּיר – וְלֹא יוֹדְעָה לְמִי כוֹרָעַת.
אִם בֶּאֱלֹהִים נִשְׁבְּעָה, אַל תַּאֲמֵן!
כִּי בַאֲשֶר לֹא יָדְעָה נִשְׁבָּעַת.
“סוּר” אָמרוּ לָאֵל, וְסוֹד דָּתוֹ וְסוֹד
דַּעַת דְּרָכָיו מֵאֲנוּ לַדָעַת.
לֹא יִצְלְחָה בַעְדַת מְשֻׁגָּעִים אֲבָל
אִישׁ יַהֲפֹךְ נַפְשׁוֹ לְמִשְׁתַּגָּעַת!
כִּמְעַט בְּעָנְיָהּ אָבְדָה נַפְשִׁי בְּעָם
נָשׂאוּ לְרוֹם קַרְנָם, וְהִיא נִגְדָּעַת ‑
לוּלֵי פְנֵי מֵאִיר אֲשֶר בּוֹ הָיְתָה
שׁוֹגָה בְאַהְבָתָהּ וּמִשְׁתַּעְשָׁעַת.
שַׂמְתִּיו מְקוֹם זֶרַע – ומָצָאתִי קְצִיר
חֶסֶד, תְּבוּאַת אַהֲבָה נִזְרָעַת,
יָדָיו כּעֵץ חַיִּים, וְעֵץ דַּעַת בְּפִיו,
פָּנָיו – פְּנֵי חַמָּה בְּלִי שׁוֹקָעַת.
רוֹאִים מְעַט שָׁנָיו וְרֹב שִׂכְלוֹ – וְלֹא
רָאוּ לְפָנָיו תֹּם בְּלִי מִגְרָעַת!
הֵן יֹאְמְרוּ, כִּי יֶחֱזוּ גֶפֶן יְקָר
“אֵי נִמְצְאָה כָזֹאת וְאֵי נִטָעַת?”
לוּ אֶת‑ אֲבוֹתָיו יֶחֱזוּ, אָז יֹאְמְרוּ
“הִיא מַעֲלָה מֵאָב לְבֵן נוֹסָעַת.”
יֵאוֹת כְּבוֹד אָבִיו עֲטֶרֶת לוּ, כְּמוֹ
תֵּאוֹת עֲלֵי רֹאשׁ אַהֲרֹן מִגְבָּעַת!


העוד לילדות: (129)
הַעוֹד לְיַלְדוּת נַפְשְׁךָ נִכְסֶפֶת
אַחַר אֲשֶׁר הִתְלַבְּנָה מַחְלֶפֶת
הַעוֹד יְמַלֵּא הַזְּמָן פִּיךָ שְׂחוֹק
אַחַר הֱיוֹת דִּמְעָתְךָ שׁוֹטֶפֶת
תִּכְתֹּב כְּרִיתוּת לָאֲדָמָה יוֹם לְיוֹם
תִּכְתֹּב לְךָ עַל מָהֳרְךָ תּוֹסֶפֶת
יָרֵקָה בְּפָנֶיךָ וְתֹסִיף יַבְּמָהּ
אַחַר הֱיוֹתָהּ נַעַלְךָ שׁוֹלֶפֶת
מָה לְךָ לְשַׁחֲרוּת אַחֲרֵי שַׁלֶּחֲךָ
עֹרֵב וְיוֹנָה רֹאשְׁךָ חוֹפֶפֶת
מִי זֶה אֲשֶׁר חִדֵּשׁ לְךָ רוּחַ וְאֵי
רוּחַ סְבִיבְךָ הָיְתָה נוֹשֶׁפֶת
מִי זֶה אֲשֶׁר נָתַן לְנֶפֶשׁ כּוֹאֲבָה
רֶגֶל מְעַכֶּסֶת וְיָד תּוֹפֶפֶת
כֹּה יֹאמְרוּ לִי עָם אֲשֶׁר לֹא יֶחֱזוּ
עַיִן אֲשֶׁר מִמַּעֲרָב נִשְׁקֶפֶת
עַיִן אֲשֶׁר תַּשְׁקִיף כְּעֵין שֶׁמֶשׁ אֲבָל
הִיא מַעֲנֶקֶת אוֹר וְלֹא שׁוֹזֶפֶת
הֵן לֹא אֲדַמֶּהָ לְסַהַר יוֹם מְלֹאת
כִּי יֶחְסַר סַהַר וְהִיא עוֹדֶפֶת
הִיא שׁוֹבְבָה אֵלַי זְמַן הַשַּׁחֲרוּת
הַהֹלְכָה מִנִּי וְהָעוֹפֶפֶת
הִתְרַצְתָּה תֵּבֵל אֱלֵי נַפְשִׁי בְּזֹאת
לָמָּה תְּהִי נַפְשִׁי כְּמִתְקַצֶּפֶת
מֵהֵיכְלֵי בֵּית הַתְּבוּנָה נִשְׁמְעָה
בַּת קוֹל תְּפַזֵּר מֹר וְתַטִּיף נֹפֶת
תִּקְרָא שְׁמוּאֵל בֶּן שְׁמוּאֵל לַעֲלוֹת
עַל רֹאשׁ קְרוּאֶיהָ וְלִהְיוֹת צֶפֶת
אוֹ אֶת שְׁמוּאֵל הֶחֱיָת חַיֵּי אֱמֶת
כִּי לֹא כְּבַעֲלַת אוֹב וְכִמְכַשֶּׁפֶת
נִפְרַץ חֲזוֹן הַשִּׁיר עֲלֵי פִּיו וַעֲלֵי
יָדוֹ אֲשֶׁר אֶת גַּרְגְּרָיו אוֹסֶפֶת
שִׁירָה מְצָאוּהָ מְאַהֲבָיו כַּצֳּרִי
וּבְלֵב מְקַנְּאָיו נִמְצָאָה שַׁחֶפֶת
בַּלָּאט שְׁלֹף חֶרֶב תְּבוּנָתְךָ וְדַע
כִּי הַשְּׂרָפִים אִשְּׁךָ שׂוֹרֶפֶת
לֹא דַּי הֱיוֹת מַעֲלַת יְקַר אוֹמַנְתְּךָ
עַד כִּי תְּהִי חָכְמָה לְךָ נֶחְרֶפֶת
עַל בַּעֲלֵי מִשְׂרָה הֱיֵה מִצְנֶפֶת 
וּלְבַעֲלֵי תּוֹרָה הֱיֵה טוֹטֶפֶת.


ירנו ימים: (131)
יָרֹנּוּ יָמִים וְעִתּוֹת תִּשְׂמַחְנָה
וְרוּחוֹת נִפְעָמִים יְגוֹנוֹת תִּשְׁכַּחְנָה
וּמִגִּיל וּשְׁלוֹמִים אֲנָחוֹת תִּבְרַחְנָה
וּפֵיוֹת נֶאֱלָמִים רְנָנוֹת תִּפְצַחְנָה
וְלָעַד מִכָּל יְקָר בָּא לְפָנַי מִזֶּה
גָּדוֹל יִהְיֶה כְּבוֹד הַבַּיִת הַזֶּה. 
רוּחַ חֵן נָשְׁבָה וּמִשְׁכָּן יָפוּחַ
וְזֶה מִשְׁכָּן אַהֲבָה לְשִׂמְחָה פָּתוּחַ
לְאִישׁ נַפְשׁוֹ כֹּאֲבָה לְמַעַן יָנוּחַ
כִּי טוֹב אֵל יוּבָא וְהָיָה סָרוּחַ
עַל צִדֵּי הַמִּשְׁכָּן מִזֶּה וּמִזֶּה
גָּדוֹל יִהְיֶה כְּבוֹד הַבָּיִת הַזֶּה.
בָּרוּךְ יְיָ אֲשֶׁר לֹא הִשְׁבִּית גּוֹאֵל
לִכְבוֹד וּלְיֹשֶׁר וְחֶמְדַּת יִשְׂרָאֵל
הַיּוֹם נִתְאַשֵּׁר כִּי נֶאֱמָן שְׁמוּאֵל
וּמִטּוֹב נִתְבַּשֵּׂר נֹאמַר לְכָל שׁוֹאֵל
אָכֵן יֵשׁ אֲדֹנָי בַּמָּקוֹם הַזֶּה
גָּדוֹל יִהְיֶה כְּבוֹד הַבַּיִת הַזֶּה.
מִזְמוֹר שִׁיר חֲנֻכַּת הַבַּיִת שׁוֹרְרוּ
כִּי קָמָה סֻכַּת אֱמוּנִים הִתְחַבְּרוּ
וּבְצִדְקַת וּבִרְכַּת אֱלֹהִים יֵעָזְרוּ
וְכָל נֶפֶשׁ זַכַּת אֲהָבֶיהָ עוֹרְרוּ
לְשָׂשׂוֹן וּלְשִׂמְחָה וְקָרָא זֶה אֶל זֶה
גָּדוֹל יִהְיֶה כְּבוֹד הַבַּיִת הַזֶּה.
בְּהַשְׁקֵט וּבְבִטְחָה תִּהְיֶה מְנוּחַתְכֶם
נֶצַח נָשִׂיחָה בְּנֹעַם חֶבְרַתְכֶם
שְׁלֵוִים נָנוּחָה וְנִרְאֶה בְּשִׂמְחַתְכֶם
שְׁלוֹם אֵל וַהֲנָחָה יְנוּחוּן בִּנְוַתְכֶם
תָּמִיד וְעַד יֹאמְרוּ מַחֲנֵה אֱלֹהִים זֶה
גָּדוֹל יִהְיֶה כְּבוֹד הַבַּיִת הַזֶּה.


שושן חסדים: (133)
שׁוֹשַׁן חֲסָדִים וַחֲבַצֶּלֶת
יֹפִי בְּשֵׂכֶל טוֹב מְהֻלֶּלֶת
צִיצַת יְקָר צָמְחָה בְכַנַּת הוֹד
יִפְעַת הֲדָרָהּ לֹא מְחֻלֶּלֶת

קוֹמֲת כְּרוּב הָאֵל הֱקִימָהּ לִגְ-
דֻלָּה וְלִתְהִלָּה וּמֶמְשֶׁלֶת
חָכָם אֲשֶׁר גִּזְרַת פְּנֵי חֶרֶס
נֶגְדּוֹ לְחֶרֶשׁ הִיא מְמֻשֶּׁלֶת

הָאֵל לְקָחוֹ מִשְּׁחָקִים אֶל
תֵּבֵל לְשׂוּמָה לוֹ מְכֻלֶּלֶת
בּוֹ לָבְשָׁה עֶדְנָה עֲדֵי הָיְתָה
נָאוָה תְהִלָּה לָה מְהַלֶּלֶת

בּוֹ מַעֲטֶפֶת גִּיל וְעֹז עָטְפָה
בּוֹ מָצְאָה תִקְוָה וְתוֹחֶלֶת
הָאֵל נְסָכוֹ עַל צְבָאֶיהָ
וַיַּעֲטֵהוּ חֵן וְהַיְכֹלֶת

הוּא הַצְּבִי אָכֵן כְּגוּר אַרְיֵה
תָּקְפוֹ וְאֵיךְ יָדוֹ מְחוֹלֶלֶת
תַּנִּין וְאִם נֹעַם בְּגַן פָּנָיו
חֶרֶב בְּעַפְעַפָּיו מְשַׁכֶּלֶת

עָב טַל רְצוֹנוֹ אִם רְסִיס טַלּוֹ
עַל לֵב מְתִים נֹטְפָה וְנֹזֶלֶת
הֵן גַּאֲוָתוֹ עֵת חֲרוֹן אַפּוֹ
שֹׁבָה מְתֵי לֵבָב וְשׂלֶלֶת

שַׂר הַצְּבָאִים הֵן לְפֵרוּדְךָ
לֵבָב מְאֹד יֵחַם כְּגַחֶלֶת
הִנֵּה לְרֹב תַּאְוָה וְלִתְשׁוּקָה
נַפְשִׁי לְךָ תַעְרֹג כְּאַיֶּלֶת

הֶרֶף וְאַף תִּסְפֶּה לְדַל נִסְפֶּה
תִּהְיֶה יְמִין טוּבְךָ מְקַבֶּלֶת
אֵין לִי מְנַהֵל נַפְשְׁךָ תִהְיֶה
עַל מֵי מְנֻחוֹת לִי מְנַהֶלֶת


נקלותי ודלותי: (135)
נְקַלּוֹתִי וְדַלּוֹתִי לְפֵרוּד
צְבִי וַיִּהְיוּ כַצֵּל יְצֻרָי
עֲדֵי שַׂבְתִּי וְלֹא מֵרֹב שְׁנוֹתַי
וְהֵן עֵדַי שְׁנֵי חַיֵּי מְגוּרָי
אֲבָל שַׂבְתִּי בְּבִגְדוֹ בִי וְאִלּוּ
יְשִׁיבֵנִי יְשׁוּבוּן לִי נְעוּרָי.


אחר גלות סוד: (135)
אַחַר גְּלוֹת סוֹד, מָה אַטְמִין?
כּוֹס מִשְׂמֹאל, דּוֹד מִיָּמִין.
אִישׁ רִיב, חֲדַל! בָּךְ לֹא אַאְמִין,
רַק אַשְׂמְאִילָה אִם תֵּימִין.
אִם אַתְּ רְגִיל / שִׂמְחָה וְגִיל / עֵדֶן וְגִלְ/עָד רְאֵה נֶגְדִּי –
לֹא אֶאֱבַל / בְּיוֹם, אֲבָל / בְּטוֹב אֲבַל / כָּל יְמֵי חֶלְדִּי.


פִּי כוֹס בְּפִי עֹפֶר צַפֵּה:
יֵינִי וּמִגְדּוֹ פֶּה אֶל פֶּה.
אֵין לִי בְּמוּסָרְךָ מַרְפֵּא,
נָא קָט מְעַט מִנִּי הַרְפֵּה.
רוֹפֵא אֱלִיל, / אֶשְׁמַע חֲלִיל / רֹן עַל צְלִיל / יֵין בְּפִי כַדִּי,
מֵרִיב גְּדָל / מַכְאוֹב, חֲדָל! / אֶשְׁאַל כְּדָל / מִצְּבִי נִרְדִּי.


שִׁיר נֶעֱלָם גִּלָּה סוֹדוֹ:
נֹפֶשׁ בְּשֵׁם שַׂר וּכְבוֹדוֹ,
זֶה פַּעֲמוֹן לִמְעִיל הוֹדוֹ,
חֵלֶף כְּתָב רִקְמַת יָדוֹ –
רִקְמַת כְּלִיל / זָהָב, כְּלִיל / שִׁיר מִגְּלִיל / מַעֲרָב תַּעְדִּי.
זֶה הַכְּלָל / מִמַּהֲלָל / שׁוֹלֵל שְׁלַל / כָּל יְקַר חֶמְדִּי.


חָכְמָה קְרָאַתְהוּ: ״הֵימָן,
מֹשֶׁה בְּכָל בֵּיתִי נֶאְמָן,
לָךְ תַּעֲנוּג שָׁדַי זֻמָּן
עִם חוּט שְׂפַת שָׁנִי כַמָּן
רָקִיק בְּלִיל / נֹפֶת. כְּלִיל / יֹפִי וְלֻלְ/אוֹת שְׂפַת מַדִּי
הַתֵּר, וְגַל / שַׁד קָּם כְּגַל, / כִּשְׁדֵי שְׁגַל / חֵן – וְעַשׂ דַּדִּי!״


מַאַהֲבָתָהּ בָּהּ תִּגְמֹר
שִׁיר אַהֲבָה וָשִׁיר מִזְמוֹר.
לָלִין בְּחֵיקָהּ עִּצְרוֹר מֹר
צִיר נֶאֱמָן נִשְׁבַּע לֵאמֹר:


עין נדיבה: (137)
עַיִן נְדִיבָה אֲשֶׁר תָּשׁוּט כְּסוֹחֶרֶת
תִּקַּח נְדוּדִים וְתִתֵּן דַּר וְסֹחֶרֶת –
נִטְפֵי בְדלֹחַ, אֲשֶׁר לוּלֵי יְקוֹד הֶאֱדִי‑
בָם, חֻבְּרוּ גַרְגְּרָיו כַּעְנָק לְגַרְגֶּרֶת,
הָלֹךְ וּבָכֹה עֲלֵי חָרְבוֹת נְוֵי אוֹהֲבִים,
לֹא מַאֲזֶנֶת לְקוֹל, אַף לֹא מְדַבֶּרֶת.
אֵין דַּי לְיַד הַנְּדוֹד הַחְרֵב נְוֵיהֶם – עֲדֵי
קִירוֹת לְבָבִי לְקוֹרוֹתָיו מְקַרְקֶרֶת!
יִתְנַכְּרוּ לִי, כְאִלּוּ לּא יְדַעְתִּים, אֲבָל
יַכִּיר לְבָבִי אֲשֶׁר עֵינִי מְנַכֶּרֶת,
נֹכַח אֲדֹנָי נְתִיב הַנּוֹדְדִים – עִם שְׁנַת
עַיִן נְדִיבָה הֲמוֹן הוֹנָהּ מְפַזֶּרֶת!
אֶתְנַחֲמָה מִנְּדֹד צִבְאוֹת צְבָאִים מְעַט –
לוּלֵי צְבָאוֹת בְּמָרוֹם לִי לְמַזְכֶּרֶת:
בִּקְשֹׁר לְבָנָה עֲלֵי מַלְכָּהּ, וְהִיא תַּחֲשׁׁב
כִּי נָע וְצָלַל בְּיַם מַעְרָב כְּעוֹפֶרֶת,
תִּשְׁלֹף אֲזַי לַהֲטֵי חַרְבוֹת בְּרָקִים וְעַל –
גֵּו הָאֲדָמָה בְּשִׁבְטֵי אֵשׁ מְיַסֶּרֶת,
בִּרְקֵי בְרָקִים מְרַקֶּדֶת – רְקֹד יַעֲלֶה
בִּכְנַף רְדִיד פָּז מְפַזֶּזֶת מְכַרְכֶּרֶת.
תִּתְעַל אֲדָמָה בְּשִׁרְיוֹנוֹת אֲפֵלָה – וְכוֹ‑
כָבִים יְטִילוּן חֲנִית זִיקוֹת מְאַזֶּרֶת.
תָּרוּץ וְתִכְהֶה, וְיֶשׁ‑ עֵת תַּעֲמֹד עַל פְּנֵי
שַׁחַק כְּדִמְיוֹן לְשׁוֹן זָהָב בְּאַדֶּרֶת,
וּפְנֵי לְבָנָה מְשֻׁנִּים בַּאֲבַק הַקְּרָב
כִּפְנֵי גְּבֶרֶת חֲיָלֶיהָ מְגַבֶּרֶת.
עֵדֶר רְעִיתִיו וּבִכְבֵדוּת נְחִיתִיו, כְּאִ‑
לוּ אֵין בְּעֶדְרִי לְבַד חוֹלָה וְנִשְׁבֶּרֶת.
אֶבְכֶּה לְפֵרוּד בְּנוֹת עָש וַאֲקַנֵּא בְכִי‑
מָה עַל הֱיוֹתָהּ יְמֵי עוֹלָם מְחֻבֶּרֶת.
תִּסְעַד מְרוֹמָהּ בְּתַבְנִית יָד לְבַל יֵט? וְאִם
לִמְדֹּד יְרִיעוֹת רקִיעִים פָּרְשָׂה זֶרֶת?
אִם נֶעְצְרוּ מַרְכְּבוֹת שֶׁמֶשׁ וְאִם פַּאֲתֵי
קָדִים סְגוּרוֹת וְאִם דַּרְכָּהּ מְסֻגֶּרֶת?
מָתַי לְדַר יַהֲפֹךְ נֹפֶךְ, וּמַאַחֲרֵי
צַמָּה שְׁחוֹרָה לְחִי שַׁחַר מְשַׁחֶרֶת?
אֶמְאַס בְּלֵילִי, עֲדֵי סַהַר בְּעֵינַי דְּמוּת
נֶגַע וּפָשָׂה בְּעוֹר כּוּשִׁי כְבַהֶרֶת.
וּבְעֵת רְאֹתִי לְשׁוֹן אֵשׁ תַּהֲלֵךְ אֶשְׂמְחָה –
אוּלַי תְּהִי בַּעֲלוֹת שַׁחַר מְבַשֶּׂרֶת.
לַיִל כְּכוּשִׁי – הֲיַהְפֹּךְ עוֹר לְעוֹלָם? וְרָ‑
קִיעַ כְנָמֵר – וְאֵיךְ יֶחְסַר חֲבַרְבֶּרֶת?
עַד נוֹאֲשָׁה עֵין מְיַחֵל לַחֲזוֹת זָהֳרֵי
חַמָּה אֲשׁרֶ פַּעֲמֵי רִכְבָּהּ מְאַחֶרֶת.
רוּחַ לְאַט רִגְּלָה בֵּין הָעֲרוּגוֹת וּמִ‑
לֵּב הַהֲדַס גִּלְּתָה אַהֲבָה מְסֻתֶרֶת,
וִיצַפְצְפוּ בַּעֲלֵי כָנָף, וְיוֹנַת רְחוֹ‑
קִים לַעֲגַת פֶּה – וְלִי צֶחוֹת מְדַבֶּרֶת!
תַּטִּיף רְבִיב חֵן וְתַשׁכִּיב טַלֲ אָהֲבִים כְּמָן,
עֵת מִרְסִיס לַיִל כְּנָפֶיהָ מְנַעֶרֶת.
תַּקְטִיר לְבֹנָה וְאִם תַּתִּיר צְרוֹר מֹר – וְאִם
שִירַת שְׁלֹמֹה בְּאֶבְרָתָהּ מְקֻשֶּׁרֶת?
עַד נִבְקְעוּ מִשּׁחוֹר טוּרָיו שְׁחָרִים וְכֵן
חֻבְּרוּ – כְּהִתְחַבְּרוּת אֹפֶל בְּאַשְׁמֹרֶת:
טוּרָיו כְּלַיִל וְעִנְיָנָיו כְּשַׁחַר, כְּמוֹ
עַלְמָה בְּעַד שַׂעֲרָהּ לֶחְיָהּ מְסַתֶּרֶת.
שִׁירָה – אֲשֶׁר נִשְׁבְּעָה כִּי הִיא לְבַד חֻצְּבָה
מֵהַרֲרֵי מֹר וְלֹא בַמֹּר מְקֻטֶּרֶת,
טוּרִים כְמוֹ אָהֳלֵי קֵדָר, וְגִליוֹן כְּמִי‑
רִיעוֹת שְׁלֹמֹה, וְהִיא נָאוָה שְׁחַרְחֹרֶת.
לֹא רָאְתָה עֵין אֱנוֹשׁ טוּרִים עֲרוּכִים בְּאַבְ‑
נֵי אֵשׁ, עֲדֵי רָאְתָה שִׁירוֹ בְּאִגֶּרֶת.
נִיצוֹץ דְּבָרָיו יְכִילוּהוּ סְפָרָיו – היַחְתּוּ
 אֵשׁ בְּחֵיקָם? וְאֵשׁ לֹא תֵּרְדְּ בִּנְעֹרֶת!
כָּהֶם כְּסִפְרו כְּמוּסִים תּוֹךְ לְבָבִי, חֲקוּ­
קִים אוֹת בְּאוֹת, נִתְּנּוּ תּוֹכוֹ לְמִשְׁמֶרֶת.
הִיא הָעֲרוּגָה אֲרָגוהָ יְדֵי רַעֲיוֹן,
חִנּוֹ סְבִיבָהּ וְהוּשָׂמָה לְכֹתֶרֶת,
זִמְרַת מְגָדִים וְזִמְרַת שִׁיר לְחֵךְ קוֹרְאָהּ
עַל בַּת זְמוֹרָה לְשׁוֹנִי בָּהּ מְזַמֶּרֶת.
הֵא לָךְ פְּרִי שִׁיר יְבַכֵּר לָחֳדָשָׁיו, אֲבָל
הָאַהֲבָה לַחֲלָקֶיהָ מְבַכֶּרֶת –
מֵאֵת יְדִידְךָ אֲשֶׁר שְׁמוֹ זְמָן אַחֲרוֹן,
אַחַר עָבֹר טוּב זְמָן נִמְצָא בְּמַזְכֶּרֶת.
הוא מִקְּרוּאָיו – וְאִם לֹא בֵין כְּתוּבִים שְׁמוֹ,
אֵין בּוּז הֱיוֹתוֹ לְשִׁיּוּרָיו כְּמָסֹרֶת.
רוֹדֵף נְדִיבָיו לְהִדָּבֵק בְּסוֹדָם, וְיוֹם
יִהְיוּ כְּכָבֵד – יְהִי לָהֶם כְּיֹתֶרֶת.
נָמוּ אֲנָשִׁים עֲדֵי שַׁחַר יְעִירֵם – אֲבָל
נַפְשׁוֹ בְהָקִיץ וְלֵב שַׁחַר מְעוֹרֶרֶת
לִשְׁקֹד עֲלֵי אַהֲבַת דּוֹדוֹ וְלִצְרֹף מְאֹד
לוֹ אַהֲבָתוֹ כְּחִיצוֹנָה כְּחוֹדֶרֶת.
קַח מִכְּבַד פֶּה שְׂפַת צָחוֹת, יְצוּקָה בְּפָז
שׂוּמָה עֲלֵי מִשְׁבְּצוֹת הַשִּׁיר כְּשַׁרְשֶׁרֶת,
הִיא בַת יְדִידוּת וּמֵהַר אַהֲבָה חֻצְּבָה
לִמְהֹר בְנוֹת אַהֲבָתְךָ לִי מְמַהֶרֶת.
רוּחַ שְׁחָרִים, פנֵי כָל‑ אוֹהֲבִים שַׁחֲרִי.


ערכו כיום רעיוני: (141)
עָרְכוּ כַּיּוֹם רַעְיוֹנַי וְהוֹדוּ לַיי כִּי טוֹב
רְאוּ נָא כִּי אֹרוּ עֵינַי וְרָחַשׁ לִבִּי דָּבָר טוֹב
וְנָהֲרוּ אַל טוּב אֲדֹנַי כִּי יְיָ דִּבֶּר טוֹב
גַּם יְיָ יִתֵּן הַטּוֹב כִּי לֹא יִטֹּשׁ אֲדֹנָי
וְאָמְנָם הַיּוֹם יָדַעְתִּי כִּי בְּתוֹכֵנוּ אֲדֹנָי.
עוּרִי צָפוֹן הָפִיחִי גַנִּי יִזְּלוּ בְשָׂמָיו
וְתֵימָן נִשְׁבִי עַל רוּחִי וְהֵיטִיבִי שִׁיר מַנְעַמָּיו
וְעַל כִּנּוֹר לֵוִי צִלְחִי וְשִׂימִי לְדֶרֶךְ שִׁיר פְּעָמָיו
וְיָשׁוּב לִימֵי עֲלוּמָיו לַעֲמֹד לְשָׁרֵת פְּנֵי אֲדֹנָי.
הוֹי כֹּל צָמֵא וְכָל כֹּסֶף רָאוּ כִּי מַחֲנֶה אֱלֹהִים זֶה
וּלְכוּ שִׁבְרוּ בְּלֹא כֶסֶף דָּת חֻדְּשָׁה כְּיוֹם הַזֶּה
וַיָּשֶׂם אֹתָהּ יוֹסֵף לְחֹק עַד הַיּוֹם הַזֶּה
הָהָר הַגָּדוֹל הַזֶּה זֶה סִינַי מִפְּנֵי אֲדֹנָי.
אָמְנָם אַתְּ רֹאשׁ פְּלִילִיּוֹת יְהוֹסֵף רַב הָעֲלִילִיּוֹת
הֱקִימְךָ אֱלֹהֶיךָ לְהַחְיוֹת וּלְהַפְלִיא דָּת וְתוּשִׁיּוֹת
וְשָׂמְךָ חֶמְדַּת מַשְׂכִּיּוֹת וּמִגְדָּל בָּנוּי לְתַלְפִּיּוֹת
עַל כֵּן מְשָׁחֲךָ אֵל לִהְיוֹת עַל כֵּס מַלְכֵּנוּ אֲדֹנָי.
הַיּוֹם יַד הָאֱמֶת גָּבְרָה וְצֶדֶק עָמַד עַל כַּנּוֹ
וְגָבְהוּ מַעֲלוֹת הַתּוֹרָה וְכָבוֹד הוּשַׁב לְאֵיתָנוֹ
וּבְשִׁמְךָ גָּדְלָה מִשְׂרָה וְחֶסֶד שָׁקַט בִּמְכוֹנוֹ
וְאַתְּ גִּזְרָתוֹ וּבָנֵינוּ וּבְךָ בָּחַר אֲדֹנָי.
יִשְׂמְחוּ יַמִּים וְיַבֶּשֶׁת וְיַחַד הָרִים יְרַנֵּנוּ
וְשֹׂנְאֶיךָ יִלְבְּשׁוּ בֹשֶׁת וְאֹהֶל רְשָׁעִים אֵינֶנּוּ
וּנְעִים נִיב פֶּה וַאֲרֶשֶׁת שְׂפָתַיִם וְלֵב יְכוֹנְנוּ
וּבְשִׁמְךָ שִׁיר יְשַׁנֵּנוּ בָּרוּךְ אַתָּה לַאֲדֹנָי.




דודים נסעו: (143)
דּוֹדִים נָסְעוּ לִבִּי שָׁסְעוּ וּלְדָמִי וְדִמְעִי עָנָן בָּקְעוּ


אֶתְמַהּ אֵיךְ קְרוֹבַי שָׁבוּ הֹרְגִים
אָמְרוּ לִי אֲהָבַי כִּי הֵם שֹׁגְגִים
וַיַּעְנוּ קְרָבַי הַמִּתְמוֹגְגִים


אֵיךְ לֹא יָדְעוּ יוֹם חֵץ תָּקְעוּ מִבַּעַד לְצַלְעִי לֵב מִי קָרְעוּ


שֹׁכְנֵי בֵּין צְלָעַי אָנָה הָלְכוּ
בִּלְתָּם כָּל רְגָעַי לַיִל נֶהְפְּכוּ
הֵמָּה שַׁעֲשׁוּעַי בַּאְשֶׁר דָּרְכוּ


יוֹם בִּי פָגְעוּ נַפְשִׁי שִׁעְשְׁעוּ וּבְטֶרֶם רְקִיעִי קַדְרוּת קָרְעוּ


חַם לִבִּי וְיִתְאָו לִרְאוֹת סַהֲרוֹ
מֵעֶרֶשׂ חֳלָאָיו יִשְׁאַל תָּאֳרוֹ
יִתְחַנֵּן לְמַרְאָיו וּבְרַק זָהֳרוֹ


מַלְאָכָיו שְׁעוּ וִיצֻרָיו גְּעוּ וּלְבַקֵּר יְצוּעִי אַל תִּמָּנְעוּ


דּוֹד רָחַק וְעֵינַי מִטּוֹב נוֹאֲשׁוּ
חוּשׁוּ רַעֲיוֹנַי פָּנָיו בַּקְּשׁוּ
בֵּין צִבְאוֹת מְעוֹנַי אֹתוֹ תִדְרְשׁוּ


חֵן חֵן תִּשְׁמְעוּ מַלְאָךְ תִּפְגְּעוּ זֶה דוֹדִי וְרֵעִי אִם לֹא תֵדְעוּ


דּוֹד יוֹם נָסְעוּ בוֹ מַסְעֵי הַנְּדֹד
רַצְתִּי לַהֲשִׁיבוֹ וּבְלִבִּי יְקוֹד
לַנֹּהֵג בְּרִכְבּוֹ לֵאמֹר קָט עֲמֹד
#ערבית#


אמר לצבא שחקים: (144)
אֱמֹר לִצְבָא שְׁחָקִים אֵיךְ כְּלִיתֶם
וְלִשְׁנֵי הַמְּאוֹרוֹת אֵיךְ שְׁנִיתֶם
וְאַל תֹּאמַר לְזֶרַע יַעֲקֹב כֵּן
אֲבָל עִמְדוּ הֱיוּ כַּאֲשֶׁר הֱיִיתֶם
רְאוּ רֹעִים אֲשֶׁר יָקִים אֲדֹנָי
רְעוּ מִרְעֶה אֲשֶׁר מֵאָז רְעִיתֶם
שְׁמוּאֵל בֶּן חֲנַנְיָה הֶאֱמַרְתֶּם
וּבֶן חַנָּה שְׁמוּאֵל הֶעֱלִיתֶם
הֱיוּ נִלְוִים בְּנֵי לֵוִי וְעִמְדוּ
בְּלִוְיַת חֵן אֲשֶׁר מִיָּהּ לְוִיתֶם
וּמִפִּי מַעֲשָׂיו לִמְדוּ שְׁבָחָיו
וְיַעַנְכֶם בְּקוֹל שִׁיר אִם עֲנִיתֶם
לְכוּ שִׁלְחוּ קְחוּ כִּנּוֹר וְנֵבֶל
אֲשֶׁר עַל נַהֲרוֹת בָּבֶל תְּלִיתֶם
רָאוּ מַלְאָךְ אֲשֶׁר אַתֶּם חֲפֵצִים
וְאֶת רַגְלֵי מְבַשֵּׂר שֶׁחֲכִיתֶם
הֲמִמָּרָה נְסַעְתֶּם וַחֲרָדָה
עֲלֵי מִתְקָה וְהַר שֶׁפֶר חֲנִיתֶם
פְּגַשְׁתֶּם נָעֳמוֹ נַחַל שְׁתִיתֶם
דְּרַשְׁתֶּם זַעֲמוֹ גַּחַל חֲתִיתֶם
רְפָאִים נַעֲרוּ עַפְרוֹת קְבָרִים
וְקִרְאוּ שֵׁם שְׁמוּאֵל וַעֲלִיתֶם
אֲשֶׁר לוּ רִפְּאוּ אֶתְכֶם רְקָחָיו
בְּעוֹדְכֶם עַל אֲדָמָה לֹא חֲלִיתֶם
גְּבִיר לֹא תִּגְמְלוּ מִקְצָת חֲסָדָיו
וְלוּ חַיָּיו בְּחַיֵּיכֶם פְּדִיתֶם
לְכוּ שִׁבְרוּ בְּלֹא הוֹן אִם רְעַבְתֶּם
שְׁתוּ יַיִן וְחָלָב אִם צְמִיתֶם
אֲתַו יִרְאָה וְחָכְמָה מִנְּאוּמָיו
וְיוֹרְכֶם מִדְּרָכָיו לוֹ אֲבִיתֶם
אֲשֶׁר קָנָה יְקָרוֹת שֶׁמְּכַרְתֶּם 
וּמָכַר הַחֲמֻדוֹת שֶׁקְּנִיתֶם
חֲמֻדוֹת מִבְּלִי לָכֶם אֲהַבְתֶּם
וְחֶמְדַּת נַפְשְׁכֶם לִקְנוֹת בְּזִיתֶם
חֲמַדְתֶּם אֶת יְפִי גָּבִישׁ וְרָאמוֹת
וְהֵן חֶמְדַּת לְבַבְכֶם אַךְ נְשִׁיתֶם
נְשִׁיתֶם לַעֲדוֹת חָכְמָה וַיִּרְאֶה
וּבַכֶּסֶף וּבַזָּהָב עֲדִיתֶם
חֲשַׁבְתֶּם כִּי עֲדֵי מָרוֹם עֲלִיתֶם
וְאַיֵּה הַשְּׁבִי שֶׁשָּׁם שְׁבִיתֶם
חֲשַׁבְתֶּם כִּי עֲמַדְתֶּם עִם קְדוֹשִׁים
וּמֵרָחוֹק מְאֹד הִשְׁתַּחֲוִיתֶם
לְכוּ נֶגֶד נְגִיד הָאֵל שְׁמוּאֵל
אֲשֶׁר מִמַּעַיְנֵי צִדְקוֹ דְּלִיתֶם
וְלִמְדוּ מִדְרָכָיו מַהֲלָכָיו
וְשִׁמְרוּ מַעֲלָלָיו וַעֲשִׂיתֶם. 
שְׂאוּ עָבִים שְׁלוֹמִי אֶל אֲדֹנִי 
וְכוֹכָבִים אֲשֶׁר אוֹרוֹ עֲטִיתֶם
וְהָעִירוּ וְהָעִידוּ אֲהָבַי
וְעָלַי שַׂהֲדוּ מָה שֶׁחֲזִיתֶם
וְאִם עוֹד יַחֲקֹר עֵדוּת אֲדַמֶּה
יְאוֹרִים יַעֲנוּ כַּאֲשֶׁר עֲנִיתֶם
רְאוּ פַּלְגֵי יְאוֹר פַּלְגֵי דְּמָעַי
רְאוּ אִם כַּאֲשֶׁר בָּכוּ בְּכִיתֶם
אֲשֶׁר מִנַּהֲרֵי עֵדֶן יְצָאתֶם
וְלַשְׁקוֹת אֶת עֲצֵי עֵדֶן זְכִיתֶם
תְּפוּשׁוּן נַהֲרֵי פִּישׁוֹן וְתִבְכּוּ
לְגֹלֶה מִזְּבוּל כַּאֲשֶׁר גְּלִיתֶם
וְנֶפֶשׁ נָד וְנָע אַתֶּם יְדַעְתֶּם
וּמָה שֵׂחוֹ הֲרֵי גֵּרִים הֱיִיתֶם
אֲנַחְנוּ נַעֲלֶה מִמַּעֲרָב אֶל
שְׁמוּאֵל כַּאֲשֶׁר אֵלָיו עֲלִיתֶם
סְבַבְתֶּם עַל מְקוֹמוֹת הַבְּדֹלַח
וְהַשֹּׁהַם וְכָזֶה לֹא צְפִיתֶם
יְדֵי אֵל חַי קְרֹאתְכֶם אֵיךְ לְאִיתֶם
וְכַנְפֵי רַעְיוֹנַי אֵיךְ רְפִיתֶם
חֲרוּזֵי שִׁיר בְּעֵת שֶׁקֶר עֲנִיתֶם
וְאֵיךְ עֵת הָאֱמֶת עַתָּה דְּמִיתֶם
קְשַׁרְתֶּם כֻּלְּכֶם עָלַי וְזַדְתֶּם
עֲדֵי לָבוֹא בְּרִסְנִי לֹא רְצִיתֶם
יְרַשְׁתִּיכֶם תְּמוֹל רָצִים לְיָדִי
כְּבוֹא חַיּוֹת לְיַד נֹחַ אֲתִיתֶם
נְפוּצוֹתַי בְּבַקְּשִׁי לֶאֱסָפְכֶם
כְּעֵדֶר מִבְּלִי רֹעֶה תְּעִיתֶם
לְכוּ הִקָּבְצוּ אֵלַי אֲשִׂימְכֶם
עֲדִי גָּאוֹן וְתֵדְעוּ כִּי גְּאִיתֶם
נְגִידִים דַּבְּרוּ נֶגֶד נְגִידְכֶם
וְתֶהְגּוּ הָאֱמֶת אִם בּוֹ הֲגִיתֶם
בְּגַן מָשׁוּךְ בְּגַן תּוֹרָה בְּגַן הוֹד
בְּגַן כָּבוֹד אֱרוּ כַּאֲשֶׁר אֲרִיתֶם
דְּאוֹת נֶשֶׁר דְּאוּ בִּימִין וְצָפוֹן
וּמַהֲלָלָיו שְׂאוּ בַּאֲשֶׁר דְּאִיתֶם
וּבִשְׁמוֹ תִּטְהֲרוּ מִסִּיג וּמִמּוּם
וְנִשָּׂא פִּשְׁעֲכֶם אִם הֶעֱוִיתֶם
בְּהַקְרִיבְכֶם כְּפִי הַשֵּׂג יְדֵיכֶם
הֲיִתָּכֵן אֲמֹר מָה זֶה עֲשִׂיתֶם
לְכוּ אֶל הַרְרֵי צִיּוֹן וְאִמְרוּ
נְאוֹת שָׁלוֹם שְׁלוּ לָמָּה שְׁאִיתֶם
וְהַשְׁמִיעוּ בְּרָמָה קוֹל דְּמָמָה 
וְיָד רָמָה שְׂאוּ לָמָּה שְׁחִיתֶם
שְׁמוּאֵל קָם וְדָוִד אַחֲרָיו בָּא
שְׁלוּ כַּאֲשֶׁר יְמֵי קֶדֶם שְׁלִיתֶם
בְּנוֹת צִיּוֹן רְאֶינָה בַּעֲטָרָה
יְעַטֶּרְכֶם גְּבִיר אֵלָיו כְּלִיתֶם
עֲלוּ צִיּוֹן בְּרִשְׁיוֹנוֹ וְתִבְנוּ
וְתַצְלִיחוּ זְבוּל קֶדֶם בְּנִיתֶם.






הבכוס הלבנה: (149)
הַבְּכוֹס הַלְּבָנָה יֵין אֲדַמְדַּם הוּרַק
אוֹ בְתוֹךְ הַבָּרָד נֶאֱחַז הַבָּרָק

כּוֹס כְּלִבְנַת סַפִּיר אָחֲזָה עֵינָיִם
וּכְכֶתֶם אוֹפִיר שִׁבְּצָה יָדָיִם
עַל יְמִין שַׂר מַחְפִּיר כּוֹכְבֵי שָׁמָיִם

וַאֲנִי אָבִינָה בָּם הֲנִבְקַע שַׁחַק
אוֹ צְבָא רוֹם יָרַד לִנְשֹׁק יַד יִצְחָק

הַגְּבִיר הַנֶּאֱצָל מֵאֲצִילֵי עוֹלָם
אֶל זְמָן יִתְנַצַּל אֶת עֲדִי מַהְלָלָם
כִּי בְאָמִיר מֵצַל הֶחֱלִיפוּ צִלָּם

יַד זְמָן הֵכִינָה מַעֲלָה לֹא תֶעְתָּק
הָעֲדִי לֹא הוּרַד וַחֲלִי לֹא נִתָּק

זֶה אֲמִיר הַתָּמָר רַב וְרָם מִנֹּעַר
מַהֲלָלוֹ מַאְמָר ישְׁבֵי כָל שָׁעַר
מַעֲרָב יִתְאַמָּר עַל שְׁמוֹ עִם שִׁנְעָר

שֵׁם פְּאֵר שֵׁם בִּינָה שֵׁם לְכָל פָּה יִמְתַק
יָאֲתָה לִסְפָרַד אִם יְדַבֵּר עָתָק

אִם לְנֵר מַעְרָכָה בַּקְּשׁוּ אֶת פָּנָיו
אִם לְנִיר מַמְלָכָה שַׁאֲלוּ רַעְיוֹנָיו
אוֹ לְהוֹן וּבְרָכָה יַחֲלוּ לַעְנָנָיו

הַשְׂמְאִיל הֵימִינָה מֶה לְבָבְךָ חָשַׁק
אִם לְהַעְשִׁיר תֶּחְרַד אֶת שְׁתֵּי יָדָיו שַׁק

אִם בְּכָל לֵב מַכְאוֹב לַחֲזוֹת הַר הַמֹּר
מִמְּקוֹרוֹ לִשְׁאֹב וּדְבָרוֹ לִשְׁמֹר
שֹׁאֲלִים בַּעְלַת אוֹב בַּעֲבוּרוֹ לֵאמֹר
#ערבית#

צלעי קדמו שלום: (150)
צְלָעַי קַדְּמוּ שָׁלוֹם לְדוֹדְכֶם
וּבִשְׁמוֹ הַעֲלוּ בַּלֵּב יְקוֹדְכֶם
וְהֵחָפְזוּ לְמַסַּע אַחֲרֵי דוֹד
וְעוּפוּ כַּאֲשֶר יָעוּף כְּבוֹדְכֶם

וְאִסְרוּ חַג וְאִכְלוּ פִסְחֲכֶם
בְּחִפָּזוֹן וְאִישׁ לֹא יַעֲמִידְכֶם
וְכָכָה תֹאכְלוּהוּ נַעֲלֵיכֶם
בְּרַגְלֵיכֶם וּמַקֶּלְכֶם בְּיֶדְכֶם.


מה לי לרות: (151)
מָה לִי לְרַוּוֹת פְּנֵי אֶרֶץ בְּדִמְעָתִי
אַשְׁקֶה אֲדָמָה אֲשֶׁר לֹא מִזְּרִיעָתִי
כִּי אֶעֱבֹר עַל יְסוֹד בֵּית הַצְּבִי אֶשְׁאֲלָה
אַיּוֹ וְלֹא אֶשְׁאֲלָה אַיֵּה יְחִידָתִי
תֵּל אָהֳלֵי דּוֹד אֲחַבֵּק וַאֲמָרֵר וְאֶבְכֶּה
שִׁמְמוֹתָיו וְהוּא יִבְכֶּה שְׂרֵפָתִי
נָסַע וְנָתַן בְּתוֹךְ גִּזְרִי לְבָבִי מְסִלּוֹתָיו
וּבֵין שֹׁמְמוֹת בֵּיתוֹ מְסִלָּתִי
קִירוֹת בְּמַר צָעֲקוּ עוֹד מַה לְּךָ פֹה וּמִי
וָאֶעֱנֵם קָט עֲדֵי אֶחְצֹב קְבוּרָתִי
חַצְרוֹת יְדִידִי בְּבֵין חָצִיר הֲיִתְגַּבְּרוּ
אֶבְכֶּה עֲלֵיהֶם וְיִמַּסּוּ לְבִכְיָתִי
מִיּוֹם נְדֹד עָפְרְכֶם לַחְמִי עֲפַרְכֶם וְעַל 
מִדְרַךְ הֲלִיכֵי צְבִי אָתוּר מְנוּחָתִי
אֵלֵךְ וְאֶרְאֶה מְקוֹם חִבּוּק אֲשֶׁר הֶאֱבִיד
רוּחִי וְשָׂם אֶמְצָאָה אוּלַי אֲבֵדָתִי
לֹא נִמְצְאוּ שָׁם לְבַד עֹרְבֵי נְדֹד הָפְכוּ
לִבִּי לְעֹרֵב בְּקַחְתָּם אֶת עֲרֻבָּתִי
לָכֵן בְּיוֹם אֶשְׁמְעָה עָרְבִי נְדֹד אֶשְׁאֲלָה
הַהוּא לְבָבִי וְאִם עֹרֵב פְּרִידָתִי
דִּין אַהֲבָה לִי לְדָת בִּרְצוֹת אֲהוּבִי וְעֵת
בִּגְדוֹ אֲבָל הַנְּדֹד שֶׁלֹּא כְּתוֹרָתִי
קִירוֹת לְבָבִי לְקִירוֹת אָהֳלוֹ יֶהֱמוּ
מִיּוֹם שְׁאַלְתִּים וְנִלְאוּ מִתְּשׁוּבָתִי
מִי יִתְּנֵנִי וְיִתֶּן לוֹ לְבָבִי כְּאַבְנֵי
בֵּית מְעוֹנוֹ וּפֶן יֵרַךְ לְאַנְחָתִי
אֹמְרִים הֲיֵדַע אֲהוּבְךָ שִׁבְרְךָ אֶעֱנֵם
אֵיךְ לֹא יְדָעוֹ וְהוּא חֹרֵשׁ בְּעֶגְלָתִי
נַפְשִׁי הֲלֹא הָגְלְתָה עִמּוֹ וְלֵב נוֹעֲצוּ
עָלַי שְׁנֵיהֶם לְקָרֵב עֵת אֲסִיפָתִי
אִם נִשְׁפְּכוּ מִדְּמֵי פָּנָיו בְּעֵינַי תְּמוֹל
הַעַל דְּמֵי לֶחֱיוֹ יִשְׁפֹּךְ מְרֵרָתִי
אוֹ הֶעֱוֵיתִי לְגַנֵּב מִוְּרָדָיו מְעַט
הָאֵם לְבָבִי אֲשַׁלֵּם עַל גְּנֵבָתִי
עַל שִׁיר אֲשֶׁר יַעֲנֶה אֵין עַל עֳפָרִים פְּלִילִיָּה
חֲמָסִי וְלִבְעָלָיו תְּלוּנָתִי
הַמַּעֲמִיד מִגְדְּלֵי דָּת עַל יְסוֹדָם וְחוֹקֵר
אַחֲרִית דִּין וְאִם לֹא בָּן שְׁאֵלָתִי
הוּא רַב יְהוּדָה יְסוֹד סוֹד הַתְּעוּדָה שְׁמוֹ
נוֹדָע בְּיֵשַׁע וּמֵאִתּוֹ תְּהִלָּתִי
קוֹלִי אֲחַנֵּן לְתַלְמִידָיו אֲשֶׁר חָקְקוּ
צַלְמוֹ בְּחֻבִּי וְטוּב זִכְרוֹ לְנִשְׁמָתִי
קוֹצְרֵי שְׂדֵה בִּין לְאַט לִי עַד אֲלַקֵּט מְעַט
מִשִּׁבֳּלֵיהֶם וְאֶקְבֹּץ אֶת אֲלֻמָּתִי
אִם יַאֲרִיךְ הַנְּדֹד בֵּינִי וּבֵינֵכֶם הֲלֹא
לִבִּי בְּיֶדְכֶם וְתַבְנִיתְכֶם לְעֻמָּתִי
לוּלֵי אֲשֶׁר שָׂם זְמָן עַל מַחְשְׁבוֹתַי אֲנָךְ
חַשְׁתִּי אֲלֵיכֶם בְּתוֹךְ כֶּפֶל מְגִלָּתִי
זִמְרָה אֲשַׁו זִכְרְכֶם עַל בַּת זְמוֹרָה וְרוּחַ
מִפְּאַת אַרְצְכֶם אָשִׂים לְזִמְרָתִי
לוּ תִּפְגְּעוּ לִי בְּגוּר אַרְיֵה וְאֶשְׁתַּחֲוֶה
אֵלָיו וְיִרְצֶה בְּעֵת הִשְׁתַּחֲוָיָתִי
אָמְנָם אֱמֶת בַּאֲחֻזַּת הַיְקָר אֹחֲזָה
אִם רַב יְהוּדָה יְהִי מִכֶּם אֲחֻזָּתִי
לֹא נֶאֱחַז לִי עֲדֶן מֶנְהוּ לְבַד טוּב שְׁמוֹ
אַךְ זָרְחָה לִי בְּנֵר זִכְרוֹ אֲפֵלָתִי
לֹא בֶּאֱמֶת נִקְרְאָה עִירְכֶם בְּרִמֹּן עֲדֵי
הָיָה בְּתוֹכָהּ יְהוּדָה הוֹד תְּעוּדָתִי
אַעַל בְּרִמֹּן יְדִידִי אֹחֲזָה לִי בְּסַנְסִנָּיו
הֲלֹא בַּעֲסִיס רִמֹּן תְּרוּפָתִי
כַּמָּה מְדִינוֹת כְּמוֹתָהּ לוּ כְּמוֹ גּוּר אֲרִי
נִמְצָא בְּקִרְבָּהּ אֲזַי צָדְקָה תְּמוּרָתִי 
יוֹם אֶתְּנָה אֶת יְחִידָתִי בְּכַפּוֹ אֲזַי
אֵדְעָה אֱמֶת כִּי כְּבָר צָלְחָה סְחוֹרָתִי.


ידענוך נדד: (154)
יְדַעְנוּךָ, נְדוֹד, מִימֵי עֲלוּמִים,
וְנַחַל הַבְּכִי – נַחַל קְדוּמִים.
הֲרֹב עִם הַזְּמָן עַל לֹא חֲטָאָה!
וְעִם יָמִים! וְאֵין עָוֹן לְיָמִים!
פְלָכִים הֵם בְּקַו צֶדֶק יְרוּצוּן,
וְאֵין נִפְתָּל וְעִקֵּשׁ בַּמְרוֹמִים –
הֲזֶּה חָדָשׁ? וְאֵין תֵּבֵל חֲדָשָׁה
וְחֻקֶּיהָ בְּאֶצְבַּע אֵל רְשׁוּמִים.
וְאֵיךְ יִשְׁנו דְבָרֶיהָ? וְכֻלָּם
בְּטַבַּעַת יְמִין עֶלְיוֹן חֲתוּמִים,
וְכָל‑סִבָּה מְצוּאָה בַמְסִבָּה
וְכָל‑חָדָשׁ כְּבָר הָיָה פְעָמִים!
וְלֹא חֻבַּר אֱנוֹשׁ כִּי אִם לְפֶרֶד,
לְהוֹצִיא מִלאֹם אֶחָד לְאֻמִּים,
וְלוּלֵא נִפְרְדוּ מֵאָז בְּנֵי אִישׁ,
אֲזַי לֹא מָלְאָה אֶרֶץ עֲמָמִים
וְיֵשׁ דָּבָר אֲשֶׁר יִיטַב וְיֵרָע,
וּבוֹ שִׁקּוּי וְרָקָב לָעֲצָמִים.
בְּהִתְקַצֵּף אֱנוֹשׁ יוֹמוֹ יְקַלֵּל
וְיִקֹּב אֶת‑רְגָעָיו הַזְּעוּמִים –
וְהוּא הַיּוֹם יְבָרְכוּהוּ אֲחֵרִים
אֲשֶׁר אוֹתוֹ יְבַלּוּ בַנְעִימִים.
וְכָל מַאְכָל בְּפִי בָרִיא כְּנֹפֶת –
וְהַנֹּפֶת בְפִי חוֹלֶה רְתָמִים,
וְדוֹאֵג יֶחְשְׁכוּ אוֹרִים בְּעֵינָיו
וְלֹא יִרְאֵם וְהֵם לוֹ נַעֲלָמִים –
כְּעֵינֵי יוֹם שְׁכֹן עָנָן עֲלֵיהֶם
לְנוֹד מֹשֶׁה, וְהֵם יוֹרְדוֹת זְרָמִים!
מְקוֹר חָכְמָה, אֲשֶׁר אֶמְצָא בְּפִיהוּ
מְקוֹם הַפָז וּמַחְצַב הַכְתָמִים,
יְדִידוּת קָשְׁרָה נַפְשִׁי בְּנַפְשׁוֹ,
בְּעוֹד רִכְבֵי נְדוֹד אֵינָם רְתוּמִים,
בְּעוֹד לֹא נִסְּתָה נַפְשִׁי פְרִידָה
וְאִתָּנוּ בְנֵי יָמִים שְׁלֵמִים.
יְלָדוּנוּ בְנוֹת יָמִים פְרוּדִים,
וּבַת אַהְבָה יְלָדַתְנוּ תְאוֹמִים,
אֱמוּנִים עַל עֲרוּגַת הַבְּשָׂמִים,
וְיוֹנְקֵי שֹׁד שְׁדֵי בַת הַכְרָמִים!
זְכַרְתִּיךָ עֲלֵי הָרֵי בְתָרִים
תְמוֹל הָיוּ בְךָ הָרֵי בְשָׂמִים ‑
וְעַפְעַפַּי מְגוֹלָלִים בְּדִמְעָה,
וְהַדִּמְעָה מְגוֹלָלָה בְדָמִים,
זְכַרְתִּיךָ וְנִזְכַּרְתִּי לְיָמִים
עֲבַרְנוּמוֹ וְהָיוּ כַחֲלוֹמִים.
הֱמִירְךָ לִי זְמָן בּוֹגֵד בְכָל‑אִישׁ
אֲשֶׁר לִבּוֹ קְרָב וּבְפִיו שְלוֹמִים,
אֲדַבֶּר‑בָּם, וְאִם אֶמְצָא בְפִיהֶם
תְּמוּרַת מַנְּךָ חָצִיר וְשׁוּמִים.
חֲמָסִי וְחֲמָתִי עַל פְּתָאִים
אֲשֶׁר הֵמָּה בְּעֵינֵיהֶם חֲכָמִים,
אֲשֶׁר קָרְאוּ לְשִׁקְרֵיהֶם אֱמוּנוֹת
וְקָרְאוּ שֵׁם אֱמוּנָתִי קְסָמִים,
אֲשֶׁר זָרְעוּ וְקָצְרוּ שִׁבֳּלֵיהֶם
וְשָׂמְחוּ בָם, וְאִם הֵמָּה צְנוּמִים,
וְחִיצוֹנֵי דְבַר חָכְמָה חֲרָשִׂים
לְכַסּוֹת הַפְנִינִים הַפְנִימִים,
וְלִי נֵרוֹת אַחֲפֶּשׂ‑בָּם חֲדָרָיו
וְאוֹצִיא מִגְנָזָיו הַלְּשָׁמִים,
וְלֹא אֶשְקֹט עֲדֵי תִשְתַּחֲוֶין,
בְּחָכְמָה לַאֲלֻמָּתִי אֲלֻמִּים!
וְסָכָל כִּי יְבַקֶּשׁ‑סוֹד עֲנִיתִיו:
עֲלֵי אַף הַחֲזִיר מַה לַנְּזָמִים?
וְאֵיך עַל לֹא מְקוֹם זֶרַע אֲבַקֵּש
עֲנָנִי לַעֲרֹף עָלָיו גְּשָׁמִים?
וְצָרְכִּי לַזְּמָן נָקֵל, וְנִדְמֶה
כְמוֹ צֹרֶךְ נְשָׁמָה לַגְּשָׁמִים,
אֲשֶׁר מִדֵּי יְכִילוּהָ תְּחַיֵּם,
וְאִם נִלְאוּ – עֲזָבָתַם צְלָמִים.


ראשי עם: (157)
רָאשֵׁי עָם עֵת הִתְאַסֵּף וּמְלָכִים בְּסוֹדָם
כֻּלָּהַם הוֹדוּ לְיוֹסֵף כִּי הוּא עֵין כְּבוֹדָם
לִמְשֹׁל בְּיַד אֱלוֹהַּ כֹּסֵף וְכֵן משֵׁל בְּאָדָם


חֶמְדַּת אִישׁ אֲשֶׁר כֹּל יַגִּיד אַחַת הִיא וּבָרָה
מִשְׂרָה מוּכָנָה לְנָגִיד הִיא לִצְבִי עֲטָרָה


כָּל חֶמְדַּת אֱנוֹשׁ אִם יָקְרָה תֵּבֵל עִם מְלוֹאָהּ
אָמַרְתִּי הֲכִי הִיא אָמְרָה עִנְיָנָהּ נְשִׂיאָהּ
יוֹסֵף צוּר לְשִׁבְתּוֹ יְצָרָהּ לֹא תֹהוּ בְרָאָהּ


בּוֹ נָקֵל עַבְטִיט מַכְבִּיד כִּי גָבַר וְשָׂרָה
וּבְמִגְדַּל הָעֹז הֶעֱמִיד עִם נוּסוֹ עֲשָׂרָה


בֵּן פֹּרָת בְּאֵיתָן קַשְׁתָּךְ מַעֲשֶׂיךָ בְּכִשְׁרוֹן
טוּב יָמִים הֲלֹא מֵאִתָּךְ וּלְךָ חִדְּשׁוּ רֹן
אַתְּ שֶׁמֶשׁ וּמָטָר נִתָּךְ אַךְ מֵהֶם בְּיִתְרוֹן


זָרְחוּ בָךְ מְאוֹרֵי תָמִיד וַתּוֹפַע נְהָרָה
עַל אָרֶץ וְגַם הִיא תָעִיד כִּי בָךְ נֶעֱזָרָה

מַה זֶּה שָׁם הֲמוֹן עָם נִקְלֶה עַל הַזְּמָן חֲמָסָיו
עַד הוּסַר סִלּוֹן עוֹלֶה נִשְׂרָף בְּאֵשׁ הֲמָסָיו
לִפְנֵי בּוֹא יְקָר אֵל מָלֵא עֹמֵד בֵּין הֲדַסָּיו


כִּי שָׁאֳגוֹ שָׂרִים הֶחְרִיד וְקָלַע בַּשְּׂעָרָה
שָׂמָהוּ אֱלֹהָיו יָחִיד מִבְצַר עֹז בְּצָרָה


שָׁטְפוּ נַחֲלֵי הַשֶּׁמֶן נַחַל הָאֲבָנִים
בִּבְשׂרוֹת גְּבִיר הָאֹמֵן עַם אֵל בַּעֲדָנִים
יְחִי הַשָּׂר אִמְרוּ אָמֵן וַיִּשְׂאוּ רְנָנִים


חי הידיד: (159)
חֵי הַיְדִיד אִם יֵשׁ תְּעָלָה אַחֲרָיו
עַד שֶׁיְּהֵא פִּגְעוֹ לְפֶגַע נֹד צֳרִי
מָתוֹק לְרֹאָיו אוֹר אֲבָל מִיּוֹם עֲלוֹת
שַׁחַר נְדֹדוֹ אֶמְאֲסָה אוֹר שַׁחֲרִי
זִכְרוֹ וְזֵכֶר יוֹם פְּרִידָתוֹ בְּפִי
מַה מִּדְבַשׁ מָתוֹק וּמֶה עָז מֵאֲרִי.


יפעת עפרים: (160)
יִפְעַת עֳפָרִים שַׁאֲגַת אַרְיֵה
לֹא נִהְיְתָה כָּזֹאת וְלֹא תִהְיֶה
יִשְׁאַג וְיִטְרֹף כַּאֲרִי אוּלָם
יִשַּׁק בְּפִי טַרְפּוֹ עֲדֵי יִחְיֶה
מֵחֵן דְּמוּתוֹ לֹא לְשַׁאְגָתוֹ
יִמַּס אֲשֶר לִבּו כְּלֵב אַרְיֵה
רוּחִי בְיָדוֹ אִם יְצַוֵּנִי
אֶגְוַע וְרֹאַי יֹאמְרוּ אַיֵּה.
שמש אשר פנה: (161)
שֶׁמֶשׁ אֲשֶר פָּנָה וְצֵל הַמַּעֲלוֹת
נוֹחִיל הֲשִׁיבוֹ עוֹד כְּאוֹר הַשַּׁחַר
בֹּא נָא יְדִידִי כִּי בְךָ יָשׁוּב הֲלוֹם
אֶל הַמְצַפִּים לָךְ וְאַל תִּתְאַחַר.


בגר ובלוי: (161)
בַּגֵּר וּבַלֵּוִי וּבַיָּתוֹם
שָׂמְחוּ בְּחַגָּם יוֹצְאֵי פִּתֹם
עַתָּה רְאֵה הֵן חַג וְהִנֵּה אִישׁ
הוּא גֵּר וְהוּא לֵוִי וְהוּא יָתוֹם
שַׂמַּח לְבָבוֹ בַּמְּשַׂמֵּחַ 
לֵב הֹלְכֵי עָקֹב וְהוֹלְכֵי תֹּם.


ומה תשאל: (162)
וּמַה תִּשְׁאַל בְּעַד דָּוֶה לְנֹדְךָ
וְכָל יָגוֹן בְּלִבּוֹ בִּלְתְּךָ עָשׁ
וּמִפְרָדְךָ כְּרָקָב בַּעֲצָמָיו
וּמִתַּאֲבָה בְּשָׂרוֹ יֹאכְלוֹ עָשׁ
וְהָיִינוּ בְּהִתְחַבֵּר בְּכִימָה
וְהִנֵּנוּ בְּהִתְפָּרֵד בְּנֵי עָשׁ.


צבי שני אורים שלש: (163)
צְבִי שְׁנֵי אוֹרִים שִׁלֵּשׁ / וּבְעַד דְּמוּתוֹ מִשְׁאָלִי,
אֵיךְ אֵשׁ וְשֶׁלֶג יִשְׁלָיוּ / עַל לֶחֱיוֹ הָאַכְזָרִי!


אֶשְׁפֹּךְ בְּעֵינַי דַּם פָּנָיו – / אַךְ דַּם כְּבֵדִי הוּא שׁוֹפֵךְ,
עַל גַּן לְחָיָיו בַּת עֵינָיו / מִשְׁמָר כְּחֶרֶב תִּתְהַפֵּךְ,
וּשְׂפַם שְׂפָתָיו עַל שִׁנָּיו / אֹדֶם וְדַר תַּחַת נֹפֶךְ,
וְאֵין לְצִפְעוֹנָיו לָחַשׁ / נָשְׁכוּ יְדִידָיו בַּשֶּׁלִי,
לוּ יִשְּׁכוּ – גַם הֵם חָיוּ / וּבָחֲנוּ אֶת מִדְבָּרִי.


רוֹצֶה – וְחַיִּים בִּרְצוֹנוֹ, / זוֹעֵף – וְרֶגַע בְּאַפּוֹ,
חַכֵּה נְעִימוֹת מִימִינוֹ – / אָכֵן יְרָא אַבְנֵי קִצְפּוֹ,
דִּין הָעֳפָרִים שִׂים דִּינוֹ: / יִגְבַּר – וְלֹא מֵרֹב תָּקְפּוֹ,
אֲבָל בְּעֵינָיו הַלָּחַשׁ; / נִלְאֶה בְיָפְיוֹ מַהְלָלִי,
כַּאְשֶׁר חֲלָלָיו יִרְבָּיוּ / יִלְאֶה בְרֻבָּם מִסְפָּרִי.


אַל תִּתְמְהוּ לִי כִּי אֶדַּל / בָּאַהֲבָה מִכָּל חוֹשֵׁק.
חֵשֶׁק לְבָבִי בּוֹ יִגְדָּל, / חֵן תָּאֳרוֹ עַל כֹּל עוֹשֵׁק;
קוֹמַת בְּרוֹשׁ, צַוָּאר – מִגְדָּל / עָרוּךְ בְּכָל שִׁלְטֵי נֵשֶׁק,
וְרֹאשׁ פְּתָנָיו לִי כִדְבַשׁ! / אַל תִּשְׁאֲלוּ עוֹד בִּגְלָלִי,
כִּי לִי אֲהָבָיו לֹא הָיוּ / עוֹל, רַק עֲנָק עַל צַוָּארִי.


בִּי, הַצְּבִי, דּוֹדִי יִצְחָק / וִיפֵה לְחִי מַעְשֵׂה רוֹקֵם,
אִם אַתְּ עֲלֵי בִכְיִי תִּצְחַק / אוֹ אַתְּ בְּדָמִי מִתְנַקֵּם –
הוֹרֵה בְּחֵץ פֵּרוּד וּרְחַק – / לִבִּי לְמַטָּרָה אָקֵם!
אֱהִי כְעֶבֶד לֹא חֻפָּשׂ, / לֹא אֶשְׁאֲלָה עוֹד יוֹבֵלִי,
עַד־מֶה, מְרִיבַי, תִּבְעָיוּ? / מָאַס לְבָבִי מוּסָרִי.


מִיַּעֲלַת חֵן תִּפָּדֶה / בַּת סִפְּרָה אוֹדוֹתֶיהָ,
בַּעְלוֹת כְּרוּבָהּ וַיֵּדֶא / לֹא נֶעֶצְרוּ דִּמְעוֹתֶיהָ,
צָעְקָה בְּקוֹל מַר וַתּוֹדֶה / חִשְׁקָהּ לְמוּל רַעְיוֹתֶיהָ:
#ערבית#

יונה תקנן: (164)
יוֹנָה תְּקַנֵּן עַל אֲמִירֶיהָ
יֵמַר לְבָבִי לַאֲמָרֶיהָ
כִּי אֶמְצָאָה מַכְאוֹב כְּמַכְאוֹבָהּ
וַיִּקְרֵנִי כֵּן כְּמִקְרֶהָ
אֶבְכֶּה עֲלֵי עַמִּי וּמוֹלַדְתִּי
כִּי תֵּבְךְּ הִיא עַל בֵּית מְגוּרֶיהָ
אֶבְכֶּה עֲלֵי אַנְשֵׁי גְּאֻלָּתִי
כִּי תֵּבְךְּ עַל פֵּרוּד חֲבֵרֶיהָ
אֶבְכֶּה עֲלֵי יָמַי אֲשֶׁר חָלְפוּ
כִּי תֵּבְךְּ לִזְמַנֵּי נְעוּרֶיהָ
קַצּוּ סְעַפּוֹתַי וְשָׁרָשַׁי
יָמִים אֲשֶׁר קָצְצוּ אֲבָרֶיהָ
מִכָּל עֲבָרִים אֶמְצָאָה מוֹקֵשׁ
כְּמוֹקְשִׁים לָהּ מֵעֲבָרֶיהָ
מִיָּד לְיָד אֶפְחַד לְכָל צַיָּד
כַּאֲשֶׁר תְּפַחֵד מִמְּצֵרֶיהָ
הָיוּ בְּנֵי יָמִים בְּנֵי אַשְׁפָּה
וַאֲנִי כְּמַטָּרָה לְיוֹרֶיהָ
שָׁפְכוּ מְרוֹרֵיהֶם מְרֵרָתִי
וַיְשַׁלְּחוּ אֵשׁ בֵּין בְּתָרֶיהָ
לוּלֵא סְמָכַתְנִי נְדִיבַת הַנֶּפֶשׁ
אֲשֶׁר רַע לֹא יְגוּרֶהָ
מַתִּי בְּגֵרוּתִי בְּתוֹךְ אֶרֶץ
חֹשֶׁךְ וְצַלְמָוֶת סְדָרֶיהָ
עָלְתָה כְּמוֹ שֶׁמֶשׁ וְחָלִילָה
לַעֲרֹב וְלָשׁוּב לַאֲחוֹרֶיהָ
אֵיךְ אֶפְחַדָה מֵאִישׁ וְלִי נֶפֶשׁ
חַתּוּ אֲרָיוֹת מִכְּפִירֶיהָ
אֵיךְ אֶדְאַגָה מֵרֵישׁ וְהַחָכְמָה
אֶחְצֹב פְּנִינִים מֵהֲרָרֶיהָ 
אִם אֶרְעַבָה הִנֵּה מְגָדֶיהָ
אוֹ אֶצְמָאָה אֶמְצָא נְהָרֶיהָ
אֵיךְ אֵשְׁבָה שׁוֹמֵם וְכִנּוֹרָהּ
אוֹתִי יְשַׁעֲשֵׁעַ בְּשִׁירֶיהָ
אֵיךְ אֶדְרְשָׁה רֵעַ יְשִׂיחֵנִי
עֵת אֶשְׁמְעָה חָכְמַת דְּבָרֶיהָ
נִבְלִי וְכִנּוֹרִי בְּפִי עֵטִי
גַּנִּי וּפַרְדֵּסִי סְפָרֶיהָ
אִמְרוּ לְתֵבֵל תַּעֲשֶׂה חֶפְצָהּ
חָזָק לְבָבִי מִשְּׁמִירֶיהָ
אִם אֶטְעַמָה מִשְׁתֵּה שְׁמָנֶיהָ
לֹא אֶזְעַמָה מִשְׁתֵּה שְׁמָרֶיהָ
כִּי נִסְּתָה נַפְשִׁי עֲדֵי נָתְנָה
כִּדְבַשׁ בְּפִי קֶטֶב מְרִירֶיהָ
תֶּאֱסֹר אֲדָמָה בִּלְעֲדֵי נַפְשִׁי
מִבּוֹר אֲסִירֶיהָ אֲסִירֶהָ
אֶתְפָּרֵצָה מֵאֵת עֲבוֹדָתָהּ
אֶתְחַטֵּאָה מִתּוֹךְ שְׁבָרֶיהָ
לֹא אֶחֱמֹד יָפְיָהּ וְאִם עָרְכָה
תָּמִיד לְמוּל פְּנֵי מְאוֹרֶיהָ
בִּלְתִּי הֱסִיתוּהוּ חֲדָרֶיהָ
וַאֲנִי חֲשַׁבְתִּימוֹ קְבָרֶיהָ
הֵן אֶעֱזֹב הוֹנָהּ וּמַשְׂכִּיתָהּ
כַּעֲזֹב נְשָׁמָה אֶת פְּגָרֶיהָ
הִתְנַבְּלָה אֵיךְ אַאֲמִירֶהָ
הִתְבָּאֲשָׁה אֵיךְ לֹא אֲמִירֶהָ
כִּי כֻּתְּרוּ לָרַע כְּתָרֶיהָ
וַיְקֲבְּצוּ פָּארוּר פְּאֵרֶיהָ
אִתִּי אֱמוּנָה לֹא אֲמִירֶהָ
גַּם זֹאת בְּרִיתִי לֹא אֲפִירֶהָ
וַאֲיַחֲלָה אוֹר מִפְּנֵי נָאוֹר
אוּלַי יְבַקַּע אֶת שְׁחָרֶיהָ
אֶסְבֹּל וְאֶתְאַפַּק לְצָרָתִי
רֶגַע וְיִמַּסּוּ אֲסוּרֶיהָ
הִנֵּה פְּקֻדָּתִי תְּעִירֵנִי
אוֹחִיל לְיוֹם מוֹעֵד מְגוּרֶיהָ
אוֹחִיל וְאֵין שֵׁנָה לְעַפְעַפִּי
צַפּוֹת לְעַפְעַפֵּי שְׁחָרֶיהָ
נֶפֶשׁ אֲשֶׁר תָּקוּם וְתִתְעוֹרֵר 
יִפְתַּח אֱלֹהִים לָהּ שְׁעָרֶיהָ.


שלום לגבר: (167)
שָׁלוֹם לְגֶבֶר שְׂשׂוֹנָיו הָגְלוּ חָדְלוּ מְנַחֲמָיו אֲהָהּ חָדֵלּוּ.
לִבִּי כְּתַנּוּר לְפֵרוּד יוֹסֵף
גַּם שֹׁד יְהוּדָה כְּבֵדִי שִׁסֵּף
וּכְאֵב שְׁלִישָׁם בְּאֶבְלִי יֹסֵף
כִּי מַמְּרוֹרָיו בְּנַפְשִׁי נִתְלוּ
קִירוֹת לְבָבִי כְּמוֹהֶם חֻלּוֹ. 
נַפְשִׁי פְּדוּתְךָ גְּבִירִי מֹשֶׁה
כִּי גַּם אֲנִי מִבְּכִי לֹא אֶחֱשֶׁה
עַד בּוֹא תְּלָאוֹת בְּחֶזְיוֹן קָשֶׁה
לֹא בִּצְעוּ יוֹם כְּנֶשֶׁר קַלּוּ
עַד כִּי בְּנַפְשִׁי יְדִידְךָ כִּלּוּ.
חַד נוֹאֲשׁוּ הַלְּבָבוֹת מֶנּוּ
וָחַד בְּמַרְאֶה חֲלוֹם אֶרְאֶנּוּ
זֶה אֶזְכְּרֶנּוּ וְזֶה אֵינֶנּוּ
עֵינִי עֲדֵי אָן לְמָרוֹם דַּלּוּ 
אַךְ בּוֹ אֱלֹהִים לְפָנַי נִגְלוּ.
הָהּ אִישׁ חֲמֻדוֹת בְּעָפָר נֶעֱצַר
אַחֲרֵי אֲשֶׁר הַמְּאוֹרוֹת עָצַר
חָדְלוּ חֲסָדִים כְּאִלּוּ אָצַר
גֶּשֶׁם נְדָבוֹת וְלֹא נָזֹלּוּ 
לִרְאוֹת מְאוֹרָיו וְלֹא יָהֵלּוּ. 
שִׁיר אָח מְפֹרָד בְּלִבִּי כִּידוֹד
יָשִׁיר כְּעַלְמָה לְבָבָהּ יִדּוֹד
כִּי מוֹעֲדָהּ בָּא וְלֹא בָּא הַדּוֹד
#ערבית# (תוכן השיר)


פני אדם וצח: (169)
פְּנֵי אָדֹם וְצַח / לְבָבִי לִבְּבוּ.
חֲמָסִי עַל צְבִי
נְתָנַנִי שְׁבִי,
בְּפֶרֶךְ יֵרְדְּ בִּי
וְלֹא נֶעְתַּר לְאָח / קְרָבָיו נִצְרְבוּ. 
בְּמָה אֶתְנַחֲמָה –
וְהוּא יִתְנַחֲמָה
לְהָרְגֵנִי?, וּמָה
אֲיַחֵל, כִּי בְּפַח / פְּעָמַי עֻזְּבוּ?
הֲיָסוּר מַחֲלִי –? 
וְגוֹלִי גוֹאֲלִי
לְבָבִי שָׂם צְלִי
וְעַפְעַפָּיו כְּאָח / בְּקִרְבִּי קָרְבוּ.
אֲבָל בִּשְׁתוֹת עֲסִיס
בְּפִיו וּבְתוֹר וְסִיס
וְנִטְפֵי מֵי רְסִיס
בְּדֹלַח לַח וְאַחְלָמָה יֵחָֽשְׁבוּ.
"סְתָו עָבַר, וּבָא
זְמָן הָאַהֲבָה.
יְדִידִי, קוּם שְׁבָה 
וְהַיָּגוֹן רְצַח / בְּכוֹסוֹת עָֽרְבוּ.
כְּבָר נֶהְפַּךְ זְמָן
לְרֵעַ נֶאֱמָן,
וְטַל עָבָיו כְּמָן
לְחוֹשֵׁק נֶאֱנָח / בְּבִכְיָם נָֽדְבוּ." 


לְנֶגֶד מַחֲנֵה
יְדִידִים אֶעֱנֶה
בְּלֵבָב נַעֲנֶה
#ערבית#

רחמי עבים: (171)
רַחְמֵי עָבִים יֶהְמָיוּ לַעְרוּגַת גַּן יָרָק
וּכְדִמְעַת חשֵׁק טַלָּם בִּלְחִי שׁוֹשָׁן נִזְרָק
הָשֵׁב הַצֵּל בִּגְבִיעַ חֶמֶר יֵקַד כִּיקוֹד
כִּי שֶׁמֶשׁ בָּרָקִיעַ לִנְשִׂיא מַעְרָב תִּקֹּד
וּבְכָל יוֹם לֹא תַרְגִּיעַ עַד כִּי אַרְצוֹ תִפְקֹד

שָׂרֵי קֹדֶשׁ שָׁם הָיוּ אוֹר שֶׁמֶשׁ בָּם חָשָׁק
לָכֵן כָּל יוֹם בִּגְלָלָם אֶת יַד מַעְרָב תִּשָּׁק

יוֹם הוֹרִישׁוּ הַמִּשְׂרָה לִשְׁכֶם נֶטַע נַעְמָן
יוֹם לִבְעָלֶיהָ תִקְרָא יַעְנֶה הַשַּׂר נַחְמָן
נִמְצָא בַצָּרוֹת עֶזְרָה וִיהִי רֹעֶה נֶאְמָן

כִּמְעַט לִנְפֹל נָטָיוּ עַמּוּדֵי בֵית יִשְׂחָק
אַךְ הוּא שָׂם רֹאשׁ מִגְדָּלָם אָחֻז בִּצְבָא שַׁחַק

מִי מָנָה חַסְדֵּי הַשַּׂר וַעְפַר אֶרֶץ מִי כָל
נָהָר מָלֵא בַּל יֶחְסַר מֵימָיו מֵאֵין מִיכַל
גָּבַר עַל כֹּל וַיָּשַׂר אֶל מַלְאָךְ וַיֻּכָל

לוּ לִרְבָבוֹת יֶאְתָיוּ עָם עִמָּם יֵאָבַק
הִדְרִיךְ סוּסָיו עַל חֵילָם וַיַּכֵּם שַׁחַק אָבָק

אֵי זֶה דֶרֶךְ אוֹר יִשְׁכֹּן דֶּרֶךְ יָם אוֹ מִזְרַח
שַׁחַר מוֹצָאוֹ נָכוֹן הֵן מִמַּעְרָב זָרָח
נָדַד וַיִּמְצָא מָכוֹן תּוֹךְ כָּל לֵב יוֹם אָרָח

שָׁמְעוּ זִכְרוֹ וָחָיוּ כִּי מֵחַיִּים יִמְתָּק
מַה לִּלְבָבִי בֵּין כֻּלָּם מִמּוֹרָשָׁיו יֶעְתָּק

נֶפֶשׁ אַחְרָיו נִמְשֶׁכֶת תּוֹכָהּ יִבְעַר כִּידוֹד
שִׁיר בִּתְלוּנוֹת עֹרֶכֶת כִּצְבִיַּת חֵן עַל דּוֹד
הָיָה נֶחְפָּז לָלֶכֶת וַיַּחְרִידָּהּ בִּנְדֹד
#ערבית# (תוכן השיר)


דרשי תורה: (173)
דֹּרְשֵׁי תּוֹרָה יִתְהַלְּכוּ מֵעִיר אֶל עִיר דִּין יַחְפְּשׂוּ
קוֹל אוֹמֵר אֶל יוֹסֵף לְכוּ אֲשֶׁר יֹאמַר לָכֶם תַּעֲשׂוּ.
לִמְדוּ תּוֹרָה מֵאֵין מְחִיר מֵעַל סִינַי מֵעַל אֲרוֹן
מִפִּי יוֹסֵף מִפִּי בְּחִיר זֶרַע מֹשֶׁה וְאַהֲרֹן
נֹפֶת כָּל פֶּה מֹר כָּל נְחִיר וּלְכָל צַוָּארוֹן שַׂהֲרוֹן
לִוְיַת חֵן עָלָיו יִמְשְׁכוּ חֹשֶׁן עַל לִבּוֹ יִרְכְּסוּ
בֶּאֱמוּנָה יָדָיו תָּמְכוּ וּבְצֶדֶק מָתְנָיו שִׁנְּסוּ. 
הִתְהַלַּכְתֶּם עַל כָּל נְאוֹת הָרוֹעִים וַתִּלְאוּ רְאוֹת
עֵינוֹת חָכְמָה הַיּוֹצְאוֹת מִן הַמִּקְדָּשׁ מוֹפֵת וְאוֹת
אֶל כָּל אֹזֶן הוֹד נוֹשְׂאוֹת וּבְכָל עַיִן חֵן מוֹצְאוֹת
כַּאֲשֶׁר מִדְּבָרָיו נִתְּכוּ אַבְנֵי נֵזֶר יִתְנוֹסְסוּ 
וַאֲשֶׁר עַפְרוֹתָיו לִחֲכוּ בִּבְשָׂמִים רֹאשׁ יִתְבּוֹסְסוּ. 
הַלֻּחוֹת לֹא נִשְׁתַּבְּרוּ אָרוֹן וּכְרוּב לֹא נִקְבְּרוּ
מֵימֵי מַעְיָנָיו יִגְבְּרוּ וְצָמָא כָּל צָמֵא יִשְׁבְּרוּ
תּוֹרָה וּגְדֻלָּה חֻבְּרוּ וּבְאַנְשֵׁי שֵׁם אָז נִדְבְּרוּ
חַכְמֵי דּוֹר אִם עֹז תִּדְרְכוּ בִּנְעִים צִלּוֹ בּוֹאוּ חֲסוּ
וּנְשִׂיאִים בּוֹ יִתְבָּרְכוּ וּבְמִשְׁפַּחְתּוֹ יִתְיַחֲסוּ.


הקבל פני דודך: (174)
הַקְבֵּל פְּנֵי דּוֹדְךָ לְרָעִים כִּי כְּבָר
פָּנוּ פְּנֵי הַיּוֹם אֲלֵיהֶם עֹרֶף
אַל נָא תְּרַפֶּה מִזְחֲךָ מִבּוֹא וְשׁוּר
שֶׁמֶשׁ אֲשֶׁר יָאִיר וְשֶׁמֶשׁ יִרֶף 
לְךָ גּוּר אֲרִי יִשְׁאַג וְהַאִם גּוּר אֲרִי
יִשְׁאַג בְּתוֹךְ יַעַר וְאֵין לוֹ טֶרֶף
חוּשׁ אֶל כְּלִי יֵחַם כְּחֹם קַיִץ בְּתוֹךְ
הַלֵּב וְעַל הַיָּד כְּקֹר הַחֹרֶף.


אמת אשפט: (175)
אֱמֶת אֶשְׁפֹּט וְאָדִינָה בְצֶדֶק
וְחָלִילָה לְהִתְעוֹלֵל עֲלִילוֹת
וְאֹמַר כִּי לְיִצְחָק שִׁבֳּלֵי שִׁיר
בְּחַר מֵהֶם וְקָטַפְתָּ מְלִילוֹת
וְשִׁיר יַעְקֹב כְּזֵרוּעֵי אֲדָמָה
וְהֵם חִטָּה אֲבָל הֵמָּה אֲפִילוֹת.


אשרי: (175)
אַשְׁרֵי וְתֶאֱרַכְנָה תְּנוּמוֹתַי
לֹא יַחְלְטוּ מִנִּי חֲלוֹמוֹתַי
אֵלֵךְ וְאֵרָאֶה פְּנֵי הַשָּׂר 
תִּשְׁתַּחֲוֶינָה לוֹ אֲלֻמּוֹתַי
אוֹדֶה וְאֶתְוַדֶּה לְמַנְעַמָּיו
אֶשָּׂא זְמִירֵי מִזְּמִירוֹתָיו
כִּי מִנְּעִימוֹתָיו נְעִימוֹתַי
אַל יַחֲשֹׁב עָוֹן אֲדֹנִי לִי
כִּי אָבְדוּ עִמּוֹ מְזִמּוֹתַי.


פנו דרכינו: (176)
פַּנּוּ דְּרָכֵינוּ וּתְנוּ יְקָר לִפְנֵי מְלָכֵינוּ. 
יָרוּץ כְּרוּץ בָּרָק קוֹל הַבְּשֹׂרָה עַל פְּנֵי אֶרֶץ
וּכְעַל שְׁתוֹת מִזְרָק יִשְׂמַח לְבַב חוֹכִים גְּדֹר פֶּרֶץ
כִּי כַּאֲשֶׁר יוּרַק מִתָּאֳרוֹ מַרְפֵּא לְכָל חֶרֶץ
נֹפֶת לְחִכֵּנוּ זִכְרוֹ וְהוּא תַּאֲוַת מְחַכֵּינוּ. 
מֵאִיר קְרָאוּהוּ הוֹרָיו וְלֹא יָכְלוּ לְהַצְפִּינוֹ
יַעַן מְצָאוּהוּ מָאוֹר אֱמֶת כִּשְׁמוֹ בְּעִנְיָנוֹ
עַל חֵיק נְשָׂאוּהוּ וַיַּחְצֹב אֶל עָל זְבוּל קִנּוֹ
וּבְעַד חֲרַכֵּינוּ הֵצִיץ וְהֵאִיר מַחְשַׁכֵּינוּ.
עַל עִקְבוֹתֶיךָ נִגְלָה נְתִיב יֹשֶׁר לְיִשְׂרָאֵל
כִּי מַחְשְׁבוֹתֶיךָ חָכְמָה וְנִדְבַת לֵב וְיִרְאַת אֵל
חַזֵּק עָבוֹתֶיךָ וּמְשֹׁךְ לְבָבוֹת אֹמְרוֹת הוֹאֵל
וֶאֱמֹר לְמָשְׁכֵנוּ עִמְּךָ וְאָמַרְתָּ לְבָרְכֵנוּ. 
אַנְשֵׁי זְמַנְּךָ רֹאִים צְבָא רוֹם רִבְבוֹתֶיךָ
קָרְאוּ לְפָנֶיךָ אַבְרֵךְ וְלִפְנֵי מֶרְכְּבוֹתֶיךָ
לֵאמֹר בְּאָזְנֶיךָ גָּאוֹן עֲדִי כִּי כֵן אֲבוֹתֶיךָ
הָיוּ נְסִיכֵנוּ וּנְשִׂיא אֱלֹהִים אַתְּ בְּתוֹכֵנוּ.
אָמוֹן בְּחֵיק מִשְׂרָה רַוֵּה וְהִתְעַנַּג בְּדוֹדֶיהָ
מִיּוֹם אֲשֶׁר נִבְרָא נָאווּ לְצַוָּארוֹ רְבִידֶיהָ
רַק הִיא נְעִים זִמְרָה תֵּיטִיב לְנַגֵּן אֶל יְדִידֶיהָ
#ערבית# (תוכן השירה)


דוד בחלום נטה: (178)
דּוֹד בַּחֲלוֹם נָטָה / לָלוּן בְּחֵיק עָפְרָה –
מַה נָּעֲמָה מִטָּה / לוֹ הַחֲלוֹם פָּתְרָה.


נַפְשִׁי פְּדוּת שֵׁנָה / אָרְכוּ חֲבָלֶיהָ
וַיְקָרְבוּ יוֹנָה / רָחְקוּ גְבוּלֶיהָ,
מוֹפֵת וְאוֹת נָתְנָה / מִקְצָת פְּעָלֶיהָ –
מִלֶּחֱיָהּ שָׂחְטָה / לִי כּוֹס מְשַׁכֵּרָה,
דַּר מַעֲנֶה לָקְטָה, / מֶנְהוּ עֲנָק קָשְׁרָה.


מַה לַּזְּמָן יַפְרִיד / בֵּינִי וּבֵין חֶפְצִי?
אִם אֶעֱלֶה יוֹרִיד – / עַד יַחֲטִיא חִצִּי.
מִזְרָח לְיָם יַחְרִיד / הֵן מַעֲרָב אַרְצִי.
אִם הַזְּמָן יֶחְטָא / עָלַי וְאֵין עֶזְרָה –
אֶבְרַח וְאִמָּלְטָה / לִשְׁנֵי בְנֵי עֶזְרָא.


שֵׁם הַגְּבִיר יִצְחָק / צוּף אֶטְעֲמָה בִּשְׁמוֹ,
מָלְאוּ קְצוֹת שַׁחַק / מִתִּמְרוֹת בָּשְׂמוֹ.
סֵפֶר יְקָר הוּחַק / עַל פִּיו וְחוֹתָמוֹ
בֶּן־עֵט וּבֶן־מִבְטָא / הַהוֹד וְהַמִּשְׂרָה,
חֶרֶב בְּפִיו לוּטָה / עֵד לָהּ בְּפִי תַחְרָא.


מֹשֶׁה, הֲיִנָּשֶׁה / מִפִּי וְרַעְיוֹנָי?
אוֹ אֵיךְ אֱהִי מַחְשֶׁה / עַל נֹד מְאוֹר עֵינָי?
בּוֹשֵׁשׁ מְאֹד מֹשֶׁה; / נָא שַׁאֲלוּ סִינָי:
שָׁם אָהֳלוֹ נָטָה? אוֹ מִסְּנֶה נִקְרָא
יוֹם סוּת נְדוֹד עָטָה / מֶה מַר וּמַה נּוֹרָא?


עֵינֵי בְנוֹת מַעְרָב / אֶל פַּאֲתֵי מִזְרָח,
לִרְאוֹת גְּבִיר וָרָב / וּכְרוּב תְּמוֹל בָּרַח,
קוֹרְאוֹת בְּשִׁיר יֶעְרָב / אֶל עוֹבְרֵי אֹרַח:


ישא צבי: (179)
יִשָׂא צְבִי צִבְאוֹת בְּנֵי יִצְהָר
מֵאֹהֲבוֹ שָׁלוֹם כְּמוֹ נָהָר
הֵילֵל אֲשֶׁר נִמְשַׁךְ אֱלֵי בֵית עָשׁ
וּבְרוֹשׁ אֲשֶׁר חֻבַּר אֱלֵי תִדְהָר
גִּבְעַת לְבוֹנָה הִיא וְהוּא הַר מֹר
מַה נָּעֲמָה גִבְעָה וּמַה טּוֹב הָר
מִיוֹם עֲלוֹתוֹ אֶל פְּאַת מַעְרָב
לֹא שָׁאֲלוּ עִמוֹ עֲלוֹת סַהַר
כַּמָּה הֲלִינוֹתִי עֲלֵי לִבִּי
יַעַן לְרֹצֵץ אַחֲרָיו מִהַר
שָׁכַח וְהִזְכַּרְתִּיו וְלֹא נִזְכָּר
שָׁגָה וְהִזְהַרְתִּיו וְלֹא נִזְהָר
לֵאמֹר הֲתָרוּץ אַחֲרֵי בֹגֵד
הוּא בֶאֱמֶת חָכָם וְאַתְּ נִמְהָר
כִּי סוֹדְךָ תוֹצֵא לְפָנָיו יוֹם
לִבּוֹ עֲלֵי סוֹדוֹ כְּבֵית סֹהַר
דּוֹדִים זְהָבָם לָךְ מְלֵא סִיגִים
וּזְהָבְךָ לָהֶם מְלֵא טֹהַר
לֹא הֶאֱמִינוּ בָךְ עֲלֵי סוֹדָם
אֵיךְ יֹאמְרוּ לָךְ עוֹד רְחַץ וּטְהָר.

דוד מתקו מליו: (181)
דּוֹד מָתְקוּ מִלָּיו מְאֹד מִנֹּפֶת
וּבְמַחֲזֵה פָנָיו לְאִישִׁים מוֹפֵת
כַּמָּה יְחִידָתִי לְךָ נִכְסֶפֶת
וּלְנֹדְך לִבִּי כְּמוֹקֵד תֹּפֶת.


שלמה בהוד נתנה: (181)
שַׂלְמָה בְּהוֹד נֹתְנָהּ מְעֻלֶּפֶת
עָלַי כְּרָקִיעַ מְחֹפֶפֶת
דַּקָּה וְאִם רוּחַ תְּנִיפֶהָ
רוּחַ בְּשָׂמִים הִיא מְנֹפֶפֶת
אִם גָּזְלָה לִבְנַת מְאוֹר שֶׁמֶשׁ
אוֹ מֵעֲלֵי שׁוֹשָׁן מְאֻסֶּפֶת
כִּי פָרְשָׂה אַרְבַּע כְּנָפַיִם
עָלַי וְתֵרָאֶה מְרֹפֶפֶת
תַּגִּיד בְּלִי לָשׁוֹן יְקָר דָּוִד
דּוֹדָהּ וְטוּב זִכְרוֹ מְצַפְצֶפֶת.

מפאתי היכל: (182)
מִפַּאֲתֵי הֵיכָל אֵשׁ הַסְּנֶה רָכַל עַל הַכְּלִי
 יַשִּׁיא וְגַם יוּכַל בֹּעֵר וְלֹא אֻכָּל עַל שַׁעֲלִי
אָמְרוּ לְהַצְפִּינוֹ בִכְלִי כְעֵין שַׁחַק לֹא כִלְכְּלוֹ
 רִקְחוֹ וְאוֹר עֵינוֹ הוֹרָה מְתֵי מֶרְחָק אֵי אָהֳלוֹ
 וָאֹמְרָה קַנֹּא קִנֵּא בְּשֵׁם יִצְחָק וּבְפָעֳלוֹ
הַשַּׂר יְפֵה מַעְלָל חֶמְדַּת זְמָן מִכְלַל יֹפִי
בְּלִי דֹפִי אֲשֶׁר הֻלַּל וְנֶחֱשַׁב מַהְלָל מַר מִדְּלִי
אַל תַּעֲלֵם שִׁמְךָ כִי הוּא בְכָל עֵבֶר עָף כַּדְּרוֹר
 עֵטְךָ וְחֹתָמְךָ נִכַּר כְּמוֹר עֹבֵר מִתּוֹךְ צְרוֹר
 וּדְבַר אֱמֶת שָׂמְךָ אָדוֹן וּמִי גֶבֶר יִשְׁאַל דְּרוֹר
מַעְלַת יְקָר תִּגְדַּל בָּנְתָה לְךָ מִגְדָּל עַל רֹאשׁ תְּלִי
 וּמְקוֹמְךָ נִבְדַּל עַד מִמְּךָ יֶחְדַּל שַׁחַת בְּלִי
רֹאשׁ הַזְּמָן צָנַף מִצְּנִיפְךָ אֶזְרָח נָשִׂיא וְרָב
 וּכְרוּב פְּרֻשׂ כָּנָף מִיַּרְכְּתֵי מִזְרָח עַד מַעֲרָב
 שִׁירִי לְךָ הוּנַף אִם שִׁיר בְּנֵי קֹרַח לָךְ יֶעֱרָב
אֶקְרָא לְאֹם מַעְגָּל לִקְרַאת כְּרוּב נִדְגָּל כֶּתֶם חֲלִי
 נָא אוֹרְךָ יִגָּל מִמַּעֲלוֹת גַּלְגַּל עַל אָהֱלִי
עֵצוֹת חֲנִית תָּפֵר בָּעֵט וּבַסֵּפֶר כִּי יִרְהֲבוּ
 זֶה מֹר וְזֶה כֹפֶר מֵאֶצְבְּעוֹת סֹפֵר יִתְגַּנְּבוּ
 בֶּן עֹז וּבֶן שֶׁפֶר אוֹן גּוּר וְחֵן עֹפֶר יִתְעָרְבוּ
אֵימָתְךָ גַחַל וּרְצוֹנְךָ נַחַל חֶמְאָה וְלִי
 נֹדְךָ כְּמוֹ שַׁחַל יוֹם חָל אֲזַי הוּחַל בַּלֵּב חֳלִי
 בִּסְגוֹר אֲשֶׁר קָרַע וּבְלֵב אֲשֶׁר שִׁסַּע אֵד יַחֲנֶה
 מַר הַנְּדֹד וָרַע שִׁכַּח בְּעֵת מַסַּע עֵת מַחֲנֶה
 נֹד כָּאֲרִי כָּרַע דּוֹד כַּצְּבִי פָשַׂע וָאֶעֱנֶה.


הראיתם ברק: (189)
הַרְּאִיתֶם בָּרָק בָּא מְעוֹנִי
לֶחֱיוֹ יָרֵחַ הוּא אֲדֹנִי. 
יוֹם בְּבַת מֵי זָהָב שִׁחֲרַנִי
כּוֹס מְלוֹאוֹ לַהַב שִׁכְּרַנִי
וּבְדִבְרֵי אַהַב בִּשְּׂרַנִי. 
מַתְּנוֹת פֶּה חָלָק שִׁחֲדַנִי
וַאֲנִי פִּקֵּחַ עִוְּרַנִי. 
שׁוּר פְּנִינֵי מִזְרָק מִפְּנִינוֹ
מִלְּחָיָו הוּרַק עַל יְמִינוֹ
אֵשׁ עֲלֵי יַד בָּרָק מִין בְּמִינוֹ
כּוֹס כְּמַרְאֵה בָּזָק עַל מְכוֹנִי 
רָץ וְשָׁב זוֹרֵחַ עַל יְמִינִי.
יֶעֱרַב לִי זִכְרוֹן אִישׁ חֲמוּדוֹת 
אִישׁ לְבָבוֹ אָרוֹן לַתְּעוּדוֹת 
דָּת לְמַעֲנוֹ תָּרֹן שִׁיר יְדִידֹת
אַתְּ פְּאֵרִי וַעֲנַק צַוְּרוֹנִי
צָפְנַת פַּעְנֵחַ תַּחְכְּמוֹנִי. 
עַל לְבָבִי יוֹסֵף בַּעֲלוֹתְךָ
אוֹר בְּלִי יֵאָסֵף לִי דְּמוּתְךָ
כָּל אֲשֶׁר יִכָּסֵף לִרְאוֹתְךָ
יַאֲזִין מִמֶּרְחָק פַּעֲמוֹנִי
בְּךָ וְיָרַח רֵיחַ קִנְמוֹנִי.
לֵיל אֲשֶׁר לֹא אֶרְאֶה בַּתְּנוּמוֹת
צַלְמְךָ הֲנִרְאֶה בַּחֲלוֹמוֹת
אֶצְעַקָה לְמַרְאֵה שִׁיר עֲלָמוֹת
#ערבית# (תוכן השיר, סוג של)


שמע מכל עבריך: (185)
שְׁמַע מִכָּל עֲבָרֶיךָ שְׁלוֹמוֹת
וְקוֹרוֹת הַזְּמָן אִתְּךָ שְׁלוּמוֹת
צְבִי הַחֵן שְׁמָעוּךָ רְחוֹקִים
וְהִתְאַוּוּ רְאוֹתְךָ בַּחֲלוֹמוֹת
חֲתַן תּוֹרָה יְעָטַתְךָ מְעִיל הוֹד
וּבִגְדֵי עֹז וְלֹא בִּגְדֵי רְקָמוֹת
וְכָבוֹד נָתְנָה כֶּתֶר לְרֹאשְׁךָ 
וּמִדְרַךְ רַגְלְךָ גָּבִישׁ וְרָאמוֹת
שְׁלַח רֵיחַ שְׁמָנֶיךָ לְאַפֵּי
יְדִידֶיךָ וְחַיֵּי הַנְּשָׁמוֹת
שִׁמְךָ טוֹב מִבְּשָׂמִים רֹאשׁ וּמִמָּר דְּרוֹר
עַל כֵּן אֲהֵבוּךָ עֲלָמוֹת.


יום סב הידיד: (186)
יוֹם סֹב הַיְדִיד מֵעָלַי אֶל אֶרֶץ רְחוֹקָה
הֵסַבּוּ תְּלָאוֹת אֵלַי מִלְחָמָה חֲזָקָה
שִׁלְחוּ אֵשׁ יְקוֹד בִּכְסָלַי וְאֶצְעַק צְעָקָה
אִם עֵת הַפְּרִידָה קָרְבָה אַט עָלַי יְדִידִי
שִׂים נָא יָדְךָ עַל כִּסְלִי פֶּן יִמַּס כְּבֵדִי. 
אֵיךְ יַעֲמֹד לְבָבִי אַחַר נָסְעֲךָ מִמְּגוּרָיו
וַיַּעַן וְלִבְּךָ מָחָר יִסַּע הוּא וְגָרָיו
וַיְהִי בַּעֲלוֹת הַשַּׁחַר צָדְקוּ מַאֲמָרָיו
אָז נִגְלוּ צְפוּנֵי אַהֲבָה צָפַנְתִּי לְדוֹדִי
לוּ עָמְדוּ בְּנֵי עָשׁ אֶצְלִי לֹא בָּאוּ בְּסוֹדִי. 
צָפוֹן עוֹרְרִי לִי רֵיחַ לֹקֵחַ נְשָׁמוֹת
תֵּימָן שׁוֹבְבִי בּוֹרֵחַ עַל כַּנְפֵי חֲלוֹמוֹת
מִזְרָח עַד בְּלִי יָרֵחַ שָׂא אֵלָיו שְׁלוֹמוֹת
רוּחַ מַעֲרָבִית נָשְׁבָה נוֹפַחַת יְקוֹדִי
הָפִיחִי וְהַגִּידִי לִי אִם יֵשׁ אֵיד כְּאֵידִי. 
לִכְרוּב נַעֲלָה אֵל עֵבֶר הַיָּם מִסְּפָרַד
הוּא מֵאִיר וְהוּא מוֹר עוֹבֵר בַּמִּשְׂרָה מְפֹרָד
יוֹם שָׂם הַנְּדֹד לוֹ אֵבֶר שָׂם דִּמְעִי בְּמוֹרָד
וּבְשׁוּבוֹ שְׁנָתִי עָרְבָה וַיָּגֶל כְּבוֹדִי
כִּי בּוֹ טוּב זְמָן נִתַּן לִי וּקְדֹשָׁיו בְּיָדִי. 
זָנַחְתִּי מְגוּרֵי מוֹשָׁב וָאֶשְׁכֹּן סְבִיבוֹ 
וּבְשׁוּבִי וְעוֹרוֹ לֹא שָׁב הוֹחַלְתִּי לְשׁוּבוֹ 
וָאֶתְרוֹנֵנָה רֹן תּוֹשָׁב בָּגַד בּוֹ אֲהוּבוֹ
#ערבית#


אלוף החן: (188)
אַלּוּף הַחֵן אַתְּ אַלּוּפִי בִּשְׁפָתֶיךָ יַעְרִי צוּפִי
וּבְפָנֶיךָ עֶדְנִי לוּלֵי עַפְעַפֶּךָ חָפֵץ צֹפִי
יִקֶר מִקְרֵה נִיבִי טוּבְך וּלְרָצוֹן יִהְיוּ אִמְרֵי פִי
הֵן לִנְדֹדְךָ לִבִּי לַבָּה וּלְפֵרוּדְךָ נָמֵס גּוּפִי
גַּנֵּי חֶבְרָה הָפִיחוּ לִי אֶאְרֶה מֹּרָם עַל אַף צֹפִי
הֵילַל הַהוֹד בָּךְ אוֹר חָשְׁכִּי כִּי אַתְּ נָקִי מִכָּל דֹּפִי
הֵן אֵל שָׂמְךָ חֹתַם תָּכְנִית מָלֵא חָכְמָה וּכְלִיל יֹפִי.


השר אשר מושבך: (188)
הַשָּׂר אֲשֶׁר מוֹשָׁבְךָ אֵיתָן 
יֹשֵׁב בְּגַן בִּיתָן וּבֵית חָתָן
קַבֵּל שְׁלוֹם עֶבֶד אֲשֶׁר יָרַד
לַיָּם וּבֵיתוֹ עִם תְּהוֹם נָתַן
רָכַב עֲלֵי גַּלִּים וְגַלְגַּלִּים 
עַל בָּמֳתֵי אֶרֶץ וְלִוְיָתָן
וַיְקַו כְּיוֹסֵף רַחֲמֵי צוּרוֹ
יוֹם מִשְּׁכֶם גָּלָה וּמִדּוֹתָן
לֵוִי וְאֵינוֹ מֵעֲדַת קֹרַח
קָרְחִי וְלֹא עָמַד בְּסוֹד דָּתָן.


שיר חדש: (189)
שִׁיר חָדָשׁ בְּפִי כֻלָּנוּ כִּי יֶלֶד יֻלַּד לָנוּ
יָגֵל הֲדֹם וְיִשְׂמַח שַׁחַק וְיִשָּׁמַע שִׁיר מִמֶּרְחָק
וְכָל הַשּׁוֹמֵעַ יִצְחַק וְנוֹדַע כִּי בִגְלַל יִצְחָק
זֶבַח מִשְׁפָּחָה לָנוּ כִּי יֶלֶד יֻלַּד לָנוּ
בְּפִי כָל אִישׁ נִמְצֵאת בְּשׂרָה כִּי מָצְאוּ אֶבֶן יְקָרָה
נָאוָה לְשִׁכְמוֹ הַמִּשְׂרָה אָז נִדְבְּרוּ גְדֻלָּה וְתוֹרָה

כִּי הִרְחִיב יְיָ לָנוּ כִּי יֶלֶד יֻלַּד לָנוּ
נוֹלַד בֵּן לְמַצִּיב בִּנְיַן הַחַכְמוֹת וְנֹתֵן פִּרְיָן
מֵשִׁיב לְכָל שֹׁאֵל עִנְיָן כִּי מָצָא לְחָכְמָה מַעְיָן

וְגַם דָּלֹה דָלָה לָנוּ כִּי יֶלֶד יֻלַּד לָנוּ
גָּאוֹן מִגָּאוֹן נִפְרָד וַיַּעְטֶה צְדָקָה כִּשְׂרָד
וּמִיּוֹם אֲשֶׁר נוֹלָד יָרָד לֹא דָאֲבָה גָּלוּת סְפָרָד

לֵאמֹר מִי יַעֲלֶה לָנוּ כִּי יֶלֶד יֻלַּד לָנוּ
בָּרוּךְ אֲשֶׁר נָתַן לְבָרוּךְ נִיר מִשְׂרָה וְהוֹד נֵר עָרוּךְ
כֵּן יַחִישׁ מוֹעֵד אָרוּךְ אֶל קֹרְאִים מִגַּת דָּרוּךְ

קוּמָה עֶזְרָתָה לָּנוּ כִּי יֶלֶד יֻלַּד לָנוּ
אוֹחִיל לוֹ כִּי לֹא יִזְנַח עַם שֹׁקֵק אֵלָיו נֶאְנָח
כִּי יִיגַע וְכִי לֹא הוּנַח וְאִם הוּא בְּבֵית חשֶׁךְ מֻנַּח

שָׁם אַדִּיר יְיָ לָנוּ כִּי יֶלֶד יֻלַּד לָנוּ.
אשר בנה: (191)
אֲשֶׁר בָּנָה בְּשַׁחַק מַעֲלוֹתָיו
וְצָבָא הֶעֱמִיד עַל מִשְׁמְרוֹתָיו
הֲלֹא יוּכַל בְּרֹא אוֹר בָּאֲדָמָה
וְיִתֵּן יוֹם וְלַיְלָה מַמְשְׁלוֹתָיו
כְּרַב יוֹסֵף אֲשֶׁר רַבִּים יְאַוּוּ
לְהוֹסִיף אֶת יְמֵיהֶם עַל יְמוֹתָיו
עֲרָכוֹ בַּזְּמָן נֵר מַעֲרָבִי
וְהֵאִיר מִכְּבוֹדוֹ כָּל קְצוֹתָיו
בְּחָרוֹ מִבְּחוּרֵי הַקְּהָתִים
מְתֵי סוֹדוֹ וְנֹשְׂאֵי מִשְׁכְּנוֹתָיו
וּמִשְׁתַּחֲוִים אֲזַי בַּחֲלוֹם לְיוֹסֵף
בְּהָקִיץ יִקְדוּ אֶל מַרְגְּלוֹתָיו 
בְּיַעַן נוֹסְפוּ לוֹ טוֹב וְחָכְמָה
וְיָרַשׁ מַעֲשָׂיו אַף כִּי שְׁמוֹתָיו
מְבַקֵּשׁ דָּת רְאֵה לִבּוֹ אֲרוֹן לָהּ
דְּרָשׁ לְךָ מִלְּשׁוֹנוֹ מַפְתְּחוֹתָיו 
עֲזֹב הֵימָן וְכַלְכֹּל וַעֲזֹב כָּל
דְּבַר דַּרְדַּע וְשָׂא מִדַּבְּרוֹתָיו
וְהוּא מַזֶּה וּבֶן מַזֶּה וְיַזֶּה
כְּמוֹ מֹשֶׁה וְכִשְׁמוּאֵל אֲבֹתָיו.


בי הצבי: (192)


בִּי הַצְּבִי, בִּי אֲדוֹנִי,
יֵקַר בְּעֵינָךְ יְגוֹנִי,
פֶּן יִקְּרֵנִי אֲסוֹנִי.
אַט, אַט, אַט בְּדָמִי, / כִּי רַק בְּיָדָךְ שְׁלוֹמִי!
יֵרַךְ לְבָבָךְ לְנִדְכֶּה
יָצוּם לְזַעְמָךְ וְיִבְכֶּה
וּלְמַן רְצוֹנָךְ יְחַכֶּה,
מַן מַן מָן לְצוֹמִי / וּתְנָה שְׂכָרִי בְּיוֹמִי.
אִם תַּעֲלֹז עַל חֳלָיַי –
אֶשְׁטַח לְךָ אֶת לְחָיַי.
וַתַּעֲנֵנִי "וְחַיַּי!
אֵין, אֵין, אֵין בְּחֶרְמִי / רַק הַהֲרוּגִים לְתֻמִּי".
אָרִיב בְּנַפְשְׁי לְכִילַי:
לוּ יִפְחֲדֵנִי וְאֵלַי
יָשִׁיב שְׁנָתִי, וְאוּלַי
עָף עָף עָף בְּנוּמִי / יָבוֹא בְכֶפֶל חֲלוֹמִי!
אִם אֶשְׁאֲלָה צוּף שְׂפָתוֹ,
יַאְדִּים כְּשֶׁמֶשׁ בְּצֵאתוֹ –
עַד אֶחֱזֶה מִדְּמוּתוֹ
אֵיךְ, אֵיךְ, אֵיךְ אֲרַמִּי / יַהְפֹךְ דְּמוּתוֹ אֲדֹמִי!
שִׁירוֹ יְפַלַּח כְּבֵדִי
יָשִׁיר לְעוֹרֵר יְקוֹדִי:
"שַׁק פִּי וְרַב לָךְ, יְדִידִי".


לנדיב: (193)
לְנָדִיב אָסְפָה נַפְשׁוֹ תְּבוּנוֹת
וְנָדִיב פִּזְּרָה יָדוֹ תְּכוּנוֹת
וְחָסִיד גִּדְּלוּהוּ הַחֲסָדִים
וְנֶאֱמָן אֹמְנוֹתָיו הָאֱמוּנוֹת
שְׁלוֹם הָאֵל וְשָׁלוֹם מִיְּדִידָיו
אֲשֶׁר שִׁכֵּן עֲלֵי אוֹרָם עֲנָנוֹת
זְכָרוּךָ וְלִבּוֹתָם לֶהָבוֹת
לְפֵרוּדְךָ וְעֵינֵיהֶם עֲיָנוֹת
וְכִמְעַט אָבְדוּ לוּלֵי כְּתָבְךָ
אֲשֶׁר נָתַן בְּפִי אִלֵּם רְנָנוֹת
בְּטוּב שִׁמְעֲךָ וְיִתְרַת מַעֲלָתְךָ
בְּשׂוֹרָה נִשְׁמְעָה מִכָּל לְשׁוֹנוֹת
וְשָׂא שָׁלוֹם וְחֵן מֵאֵל בְּחָרְךָ
בְּרִאשׁוֹנוֹת וְהֵיטִיב אַחֲרוֹנוֹת
וְצֵא לִקְרַאת גְּדוֹלוֹת בִּקְּשׁוּךָ
הֲלֹא מַעֲלוֹת יְקָר לְךָ הֵם צְפוּנוֹת
וְאִם אַתָּה גְּדוֹלוֹת לֹא תְּבַקֵּשׁ
אֱלוֹהִם עִתֶּדְךָ לִנְתֹּץ וְלִבְנוֹת
כְּמוֹ שְׁאוֹל אֲשֶׁר מָצָא מְלוּכָה
וְהוּא הוֹלֵךְ לְבַקֵּשׁ הָאֲתוֹנוֹת.


אהבי לחייו יריקו: (195)
אֹהֲבִי לְחָיָיו יָרִיקוּ חֵן וְשֹׁד חֲרָבוֹת יָרִיקוּ
וַחֲסַר לֵב כְּמוֹ דַרְדַּע וְאֵיךְ יַעְמֹד מַדָּע

הַצֳּרִי בְגִלְעָד אִם רֹפֵא
אֵין עֲדֵי בְצִירִי אֶסָּפֶה
מַחֲנֵי לְבָבִי פֶּה לָפֶה

אֵשׁ בְּתוֹךְ קְרָבַי השִִּׁיקוּ מֵי עֲיָנָיו וְלֹא הֶעְתִּיקוּ
מִלְּהָבָיו וְקָט רֶגַע וּבָא עֵת וָפֶגַע

תָּאֳרִי בְּרֹב צִירִי נִבְדַּל
מָה אֲיַחֲלָה כִּי הוּא יִגְדַּל
אִם אֲדַבְּרָה בוֹ לֹא יֶחְדַּל

מַעֲנָיו לְחָיָיו הֶעְנִיקוּ הוֹד וּבָם וְרָדִים הִדְבִּיקוּ
אֶקְטְפָה וֵרְדְּ אֲשֶׁר אֶזְרַע וְאָמַר אַל תִּפְרַע

דּוֹד שְׁמוֹ כְתִשְבִּי אֵלִיָּה
מִקְדָשׁ וְהַר הַמּוֹרִיָּה
גַּם שְׁמוֹ אֲפִיקִים בַּצִּיָּה

לוּ צְבָא שְׁחָקִים הִדְבִּיקוּ מַחֲשַׁב זְמָמָיו הֶעְמִיקוּ
עַד תְּהוֹם לֹא מְעַט אֶגַּע וּמָה הֶבֶל אִיגָע

עֵץ יְקָר וּבִלְעָדָיו בַּדִּים
מַלְאָךְ וְאַךְ כֻּלָּם בַּדִּים
הוּא אֲרוֹן תִּעוּדָה הֵם בַּדִַּים

מִדְּבַשׁ אֲהָבָיו הִמְתִּיקוּ לַיְפִי שְׁדֵיהֶם הֵינִיקוּ
עַד אֳהָלָיו בְּלֵב תָּקַע וְאֵיך לֹא יִבָּקַע

אֹמְרָה לְמַעְרָב אַתְּ מִזְרָח
קָט מְשֹׁך פְּנֵי עֹפֶר יִבְרָח
עַד אֲשֶׁר פְּנֵי הָאֵל אֶצְרָח
#ערבית#


חשבתני אדני: (196)
חֲשַׁבְתַּנִי אֲדֹנִי כּוֹס וְשָׁלָךְ
וְהִרְבִּיתָ לְפָנַי תַּרְנְגוֹלָךְ
וְהַכֹּל נֶעֱזַב לַזָּר וְהָיָה
דְּרוֹר הַמֹּר כְּמוֹ נִתְעָב וּמֻשְׁלָךְ
וְעַתָּה יִכְמְרוּ נָא רַחֲמֶיךָ
וּמַלֵּא שֶׁאֱלַת עַבְדָּךְ שְׁאֵלָךְ.


בי צבי נדר: (197)
בִּי צְבִי נָדַר תָּאֳרוֹ גּוּף רֹאָיו לְכַלֵּא
לוּ בְרִית שָׁמַר מֵאֲהָבָיו לִי כוֹס יְמַלֵּא

עַל סְעִיף כֶּסֶף אוֹר פְּנֵי שֶׁמֶשׁ צָץ וְחָנָה
כָּל יְקָר אֹסֵף וַיְהִי בִּלְבַד לוֹ לְמָנָה
אִם יְהִי חֹשֵׂף זָהֳרוֹ אוֹר יִשְׁאַל לְבָנָה

אוֹר כְּסִיל קָדַר עֵת זְרוֹעַ הוֹדוֹ יְגַלֶּה
וּבְשַׁי מַאְמָר כָּל נְדִיב לֵב פָּנָיו יְחַלֶּה

מֵהֲדַר שַׁחַק נֶחֱצַב אוֹ סַפִּיר יְסוֹדוֹ
נָד וּמִמֶּרְחָק יֶאֱחֹז הַלֵּב תּוֹך מְצוֹדוֹ
כִּי בְעֵת יִצְחַק עַל בְּכוֹתִי מֵרֹב נְדוֹדוֹ

תֶּחֱזֶה מִדַּר טוֹב בְּחוּט הַשָּׁנִי מְמֻלֵּא
מִבְּלִי חָמַר אֶשְׁכְּרָה מֵעֵינָיו וְאֶחְלֶה

יַחֲשׂךְ רִיבוֹ כָּל מְרִיבִי פָנָיו בְּשׁוּרוֹ
כִּי בְעֵין לִבּוֹ יֶחֱזֶה חָלְיִי מִבְּשָׂרוֹ
מַחֲמַד נִיבוֹ לֵב אֱנוֹשׁ יִגְהֶה מִמְּזֹרוֹ

מַעֲשָׂיו בַּחְדַר לֵב בְּעַפְעַפַּים כְּחוֹלֶה
הֵן בְּלִי מִכְמָר לָכְדוּ לֵב כֹּסֵף וְכֹלֶה

צָד וְלֹא צָדָה לֵב בְּחֵץ עֵינַיִם שְׁכוּרִים
בֶּן צְבִי רָדָה לֹא בְכֹחוֹ כִּכְפִיר יְעָרִים
לוּ כְאֵשׁ מוֹקְדָה רָחֳקוֹ אַךְ זִכְרוֹ יְעָרִים

מִזְּמָן נֶעְדַּר צוּף בְּמֶתֶק חִכּוֹ יְסֻלֶּה
בּוֹ דְבַשׁ נִשְׁמָר כִּי בְטַעְמוֹ מַרְפֵּא לְחוֹלֶה

אֶצְפְּנָה אוֹנִי אַךְ לְשׁוֹן דִּמְעִי יַעֲנֶה בִי
כִּי אֱלֵי עֵינִי נַעֲלָה אֵד מֵחֹם לְבָבִי
אַחֲלִיק מַעְנִי אֶל יְרִיבִי בִּלְשׁוֹן עֲרָבִי
#ערבית#
לשוני כבדה: (199)
לְשׁוֹנִי כָבְדָה אָז יוֹם שְׁלַחְתִּיו
וְלֹא יָכְלָה לְדַבֵּר לוֹ נְכוֹחוֹת
עֲדֵי שָׂח מַה לְּךָ נֶאְלָם וְאֶתְמוֹל
לְשׁוֹנְךָ דִבְּרָה עִמִּי בְצָחוֹת
עֲנִיתִיו הַכְּאֵב בָּלַל שְׂפָתָי
וְנִתְעָרְבוּ דְבָרַי בַּאֲנָחוֹת.


איך מעינות עיני: (199)
אֵיךְ מַעְיְנוֹת עֵינִי אוֹכַח בְּמוּסָרִי הִתְאַפְּקוּ
יוֹם נֹד וְהֵן הֵנָּה לִרְדֹּף צְבִי יַרְבּוּ יִתְדַּפְּקוּ

אֵיךְ אֶרְדְּפָה צִבְיִי אוֹ נַהֲרֵי דִמְעָה אֵיךְ אֶעְבְּרֵם
כִּי עַנְנֵי בִכְיִי עַל הַר וְעַל גִּבְעָה לֹא אֶעְצְרֵם
מִימֵי גְּאוֹן עֶדְיִי שַׁרְתִּי יְמֵי רָעָה וָאֶסְפְּרֵם

וּנְדֹד יְדִיד מִנִּי לֹא בָא בְּמִסְפָּרִי יוֹם חֻלְּקוּ
מִלָּיו כְּמָן מִנָּה לִי מִדְּבַשׁ עָרְבוּ לוּ צָדְקוּ

אַהְבַת יְפֵה מַרְאֶה זַכָּה וְאֵיךְ מֵימָיו לִי יֶחְמְרוּ
אֶשְׁתֶּה ואֶשְׁתָּאֶה אַבִּיט לְנִחוּמָיו אִם נִכְמְרוּ
מַה טּוֹב יְקַו רֹאֶה אֵימָיו עֲלֵי רַחְמָיו יִתְגַּבְּרו

פִּיהוּ לְרַחְמָנִי עֵינָיו לְאַכְזָרִי יִתְחַלְּקוּ
עַל לֶחֱיוֹ גַנָּה לָהּ שֹׁמְרִים רַבּוּ בִּי נָשְׁקוּ

עֹפֶר תְּרַפֶּינָה עֵינָיו בְּרֹב חִנָּם כַּנְפֵי דְּרוֹר
אַחְלַי תְּרַפֶּינָה מַחְלַת אֲסִיר חִנָּם מֵאֵין דְּרוֹר
יִשְנוּ בְלִי שֵנָה אַך שָמְרוּ גַנָּם גַּן מָר דְּרוֹר

כָּל מִגְדְּנוֹת גַּנִּי בּוֹ מֵעֲשוֹת פֶּרִי לֹא יִפְסְקוּ
וֶרֶד וְשוֹשַנָּה חָבְרוּ וְהִתעָרְבוּ בַּל נִתְּקוּ

לֹחֵם וְאֵין שֶׁלַח כִּי נֹשְׂאֵי כֵלָיו מִתָּאֳרוֹ
שַׁרְבִיט בְּדֹלַח לַח אוֹר יַעֲלֶה עָלָיו מִזָּהֳרוֹ
אַך שַׁעֲרוֹ שִׁלַּח סוּת מִכְּנַף לֵילָיו עַל שַׁחֲרוֹ

עָנְיִי אֲבָל עֶדְנִי צָרְיִי אֲבָל צָרִי מַה מָּתְקוּ
חִצָּיו וְאִם עִנָּה לִבּוֹת וְאִם נִשְבּוּ בּוֹ יַחְשְקוּ

דּוֹדִי הֲיִתְבּוֹנֵן בַּת מִבְּנוֹת מִדְיָן בּוֹ תַחֲשֹק
תַּעֲבֹר וְתִתְאוֹנֵן בִּסְתָם וְהוּא עִנְיָן בַּל יַעֲשֹק
תִּלּוֹן וְתִתְלוֹנֵן עַל דִּין וְעַל דַּיָּן מֹנְעֵי נְשׂק
 #ערבית#

לך עיני: (201)
לְךָ עַיְנַי בְּפוּךְ לַיִל קְרוּעוֹת
אֲבָל עוֹד לְךָ שְׁתֵּי אָזְנַי רְצוּעוֹת
רְצַעְתָּם כִּי אֲהֵבוּךָ לְאָדוֹן
וְהֵן אֶל שִׁמְעֲךָ בִּלְבַד קְבוּעוֹת
עֲלֵי מָצוֹר בְּמִשְׁמָר הֶעֱמַדְתָּן
וְאוּלַי קוֹל יְקַפֵּץ עַל גְּבָעוֹת
בְּמִכְתָּב מִגְּלִילֵי פָּז לְהַחְלִיץ
עֲצָמַי כִּי בְּטוֹבַת הַשְּׁמוּעוֹת 
אֲרַפֵּא מִתְּרוּפָתָם חֳלָיַי
וְיִהְיוּ אֶל כְּאֵב לִבִּי קְמֵעוֹת
אֲשֶׁר נָמַס בְּאֵשׁ חֵשֶׁק וּפֵרוּד
וְגַבִּי אֹכְלָה לוּלֵי דְּמָעוֹת
וְחִצֵּי הַנְּדוֹד לֹא מַחֲטִיאִים
לְבָבוֹת יִמְצְאוּ טֶרֶם צְלָעוֹת
וְהַחֵשֶׁק וְהַפֵּרוּד בְּקִירוֹת
לְבָבִי יְתֵדוֹתֵיהֶם תְּקוּעוֹת
וּמָה מָתוֹק פְּרִי חֵשֶׁק אֲבָל אַחֲרִיתוֹ
מַר כְּסַכִּינִים בְּלֹעוֹת
בְּפֵרוּדוֹ שְׂשׂוֹנוֹ לֹא יְסֻלֶּה
וְרָעוֹתָיו בְּטוּבוֹ לֹא פְּרוּעוֹת
וְנִלְכַּדְתִּי בְּפִי לִבְאוֹת יְדִידוּת
וְעַל טֶרֶף לְבָבִי הֵם כְּרוּעוֹת
צְבִי שַׂמְתִּיו עֲלֵי לִבִּי לְפָקִיד
וְחֵץ חִשְׁקוֹ בְּקִרְבּוֹ חֵץ תְּשׁוּעוֹת
תְּלַחֵמְנָה שְׁתֵּי עֵינָיו וְתוֹר זֹאת
לְזֹאת רַק מִלְחֲמוֹתַי הֵן מְנוּעוֹת
וְתַחְלֵשְׁנָה לְפִי חַרְבָּם אֲרָיוֹת
וְאִם הֵם כַּחֲלוּשׁוֹת הַיְּגֵעוֹת
וְלִפְנֵיהֶם שְׁתֵּי צוּרוֹת רְקוּמוֹת
כְּאִלּוּ מִדְּמֵי הֶרֶג צְבוּעוֹת
פְּנִינִים עַל לְבֶן סַפִּיר כְּרִמּוֹן
בְּשֻׁלְחַן שֵׁן בְּרֻדּוֹתָן זְרוּעוֹת
וְשָׁדַיִם עֲלֵי צֶלֶם בְּדֹלַח
לְמִתַּחַת לְבוּשׁ מֻקְטָר קְצִיעוֹת
שְׁבוּעָתִי בְּחֵי נַפְשִׁי יְדִידִי
אֲקַיֵּם בָּהּ אֱמֶת כָּל הַשְּׁבוּעוֹת
הֲכִי רוּחוֹת אֲסָפָן הֵם צְרֻרוֹת
וְרוּחוֹת רִחֲקָן הֵמָּה קְלוּעוֹת
וְרוּחִי נִצְּרָה אֶתְמוֹל וְהַיּוֹם
בְּתוֹכָן לַהֲבוֹת אֵשׁ לֹא שְׁקוּעוֹת
יְדִידִי מָה לְךָ תַּעֲבִיד נְפָשׁוֹת
בְּפֶרֶךְ עֻלְּךָ הִנֵּה פְּרוּעוֹת
וּמָה אַחְבִּיא לְהִכָּחֵשׁ אֲבָל כִּי
בְּקִרְבִּי מַחֲנוֹת חִשְׁקְךָ מְרִיעוֹת
וְלֹא אֶשָּׂא אֲנִי הַשִּׁיר אֲבָל פִּי
וְכִלְיוֹתָי בְּרוֹשׁ פֵּרוּד שְׂבֵעוֹת
צְבִי אַל תִּשְׁכַּחָה אַהֲבַת יְדִידְךָ
וְאַל אֵרֵד שְׁאוֹל אָבֵל בְּרָעוֹת
זְכָר לֵיל נִשְׁכְּחוּ צָרוֹת וְשַׂמְנוּ
רְבִידֵי צַוְּרוֹנֵנוּ זְרוֹעוֹת
וּמָצִיתִי פְּנִין לַח מִשְּׂפַת כּוֹס
אֲשֶׁר נִמְשַׁל לְמַעְיַן הַיְּשׁוּעוֹת
וְקָרַבְתִּי בְּלִי אִירָא חֲנִיתוֹת
וְרָחַקְתִּי וְהִנָּן בִּי פְּגוּעוֹת
עֲלֵי נַפְשִׁי חֲמֹל דּוֹדִי בְּמִכְתָּב
כְּלִיל יֹפִי מְלֵא חָכְמָה וְדֵעוֹת
שְׁלַח רִפְאוּת דְּבָרֶיךָ לְעֵינַי
אֲשֶׁר דָּמִים מְבַכּוֹת הֵן נְגוּעוֹת
רְאוֹת סִפְרְךָ יְרַפֵּא מַחֲלָתָן 
וְצָרַעְתָּן וְלוּ הָיוּ צְרוּעוֹת
יְשׁוֹבֵב הָאֱלֹהִים אִישׁ לְדוֹדוֹ
וְיָשִׁיב מַחֲנוֹתַי לְךָ נְסוּעוֹת
קְרָא שִׁירִי וְאַל תִּשְׁכַּח בְּרִיתִי
וְסִפְרְךָ אַל יְאַחֵר לִי פְּסִיעוֹת 
מְצָא שֵׂכֶל וְחֵן לִפְנֵי אֱלֹהִים
וְהַשָּׁלוֹם לְךָ יִתְקַע תְּקִיעוֹת
וְיִנָּטֶה לְךָ דּוֹדִי כְּנָהָר 
שְׁלוֹם נוֹטֶה שְׁחָקִים כַּיְּרִיעוֹת.




אם רצון: (211. מתוך האיגרת)
אִם רְצוֹן נַפְשְׁכֶם לְמַלֹּאת רְצוֹנִי,
שַׁלְחוּנִי וְאֵלְכָה לַאֲדֹנִי –
כִּי מְנוּחָה לֹא אֶמְצְאָה עוֹד לְרַגְלִי,
עַד אֲכוֹנֵן בְּבֵית מְעוֹנוֹ מְעוֹנִי.
אַל פְּעָמַי תְּאַחֲרוּ מִנְּסֹעַ,
כִּי אֲפַחֵד פֶּן יִקְרֵנִי אֲסוֹנִי.
שֶׁאֱלָתִי – חֲסוֹת בְּכַנְפֵי כְבוֹד אֵל
וֶהֱיוֹת עִם מְלוֹן אֲבוֹתַי מְלוֹנִי.


כרך ב': 
חי הברית: (3)
חֵי הַבְּרִית דּוֹדִי וְחַיֶּיךָ וְחֵי
הָאַהֲבָה שֶׁיָּרְתָה בִּי חֵצִי
אִם לֹא אֱהִי עֶבֶד לְאַהְבָה רָצְעָה
אָזְנִי וְלִבִּי בִּתְּרָה בַּחֵצִי.


ידידי אל: (3)
יְדִידֵי אֵל אֲנִי אֶקְרָא אֲלֵיכֶם
שְׁמָעוּנִי וְשִׂימוּ לִי לְבַבְכֶם
הֲלֹא לָכֶם לְהוֹדוֹת שֵׁם אֲדֹנָי
אֲשֶׁר גָּבַר מְאֹד חַסְדּוֹ עֲלֵיכֶם
וְגַם מָאַס בְּגוֹיֵי הָאֲרָצוֹת
וּבָחַר בַּאֲבוֹתֵיכֶם וּבָכֶם
דְּבָרוֹ כִּי בְּחַרְתֶּם בּוֹ לְעָבְדוֹ
וְלוּ חֶרֶב תְּהִי עַל צַוְּארֵיכֶם
הֲלִיכַתְכֶם בְּתוֹרוֹתָיו וְחֻקָּיו
וְעַל יִחוּד שְׁמוֹ לִשְׁפֹּךְ דְּמֵיכֶם
וְלָאֵשׁ נַפְשְׁכֶם עָלָיו מְסַרְתֶּם
וְנִמְשַׁלְתֶּם לְאַבְרָהָם אֲבִיכֶם
וְאָרְחוֹתָיו וּמִשְׁפָּטָיו שְׁמַעְתֶּם
וְלִמַּדְתֶּם דְּרָכָיו אֶת בְּנֵיכֶם
וְאֹרַח הַצְּדָקָה בָּם אֲחַזְתֶּם
וּבַחֶסֶד תְּפַשְׂתֶּם כָּל יְמֵיכֶם
וְעַל אַהְבַת אֲבוֹתֵיכֶם עֲמַדְתֶּם
וּמִי יוּכַל לְכַבּוֹת אַהֲבַתְכֶם
וְזוֹ הִיא דַּרְכְּכֶם מֵאָז וְלָעַד
וְהִיא דֶּרֶךְ בְּנֵיכֶם אַחֲרֵיכֶם
וְאַשְׁרֵיכֶם בְּחֵלֶק שֶׁיְּרַשְׁתֶּם
וְטוֹב לָכֶם בִּיפִי נַחֲלַתְכֶם
וּמַה יָּפָה יְרֻשּׁתְכֶם וּמַה טוֹב
וּמַה נָעִים וּמַה עָצוּם שְׂכַרְכֶם
תְּנוּ תּוֹדָה לְיוֹצֶרְכֶם דְּעוּ כִּי
לְיִחוּדוֹ וְלִכְבוֹדוֹ יְצַרְכֶם
וְשִׂישׂוּ צַהֲלוּ רָנּוּ וְשִׂמְחוּ
בְּיוֹם שִׂמְחַת פְּלוֹנִי זֶה אֲחִיכֶם
צְאוּ וּרְאוּ חֲתֻנָּתוֹ וְשִׁירוּ
לְמַעְטִירוֹ וְהַרְבּוּ מַהֲלַלְכֶם
אֲנִי אֶשְׂמַח בְּשִׂמְחָתוֹ וְאַחְבִּיר
אֲמָרַי בּוֹ לְעֵינֵי כָּל קְהַלְכֶם
וְאַגִּיד אֶת שִׁבְחוֹ תּוֹךְ שְׁבַחְכֶם
וּמַהְלָלוֹ בְּקֶרֶב מַהֲלַלְכֶם
בְּיַעַן כִּי נְדִיב לֵב הוּא וְשׁוֹעַ
וּמַעְשֵׂהוּ לְיֹפִי מַעֲשֵׂיכֶם
יְחִי לָעַד וְיַאְרִיךְ אֵל שְׁנוֹתָיו
וּבִרְכָתוֹ יְצַוֶּה לוֹ וְלָכֶם
וְשִׂמְחָתוֹ יְשִׂימֶהָ תְחִלָּה
לְשִׂמְחַתְכֶם וְיָחִישׁ אֶת פְּדוּתְכֶם
וְיִגְאָלְכֶם בְּחֹדֶש זֶה כְּגָאַל
אֲבוֹתֵיכֶם וְיָשִׁיב אֶת שְׁבוּתְכֶם
וְאָז יֹאמַר לְחַדֵּשׁ אֶת יְמֵיכֶם
כְּמוֹ קֶדֶם וְיֵיטִיב אַחֲרִיתְכֶם
כְּמוֹ אֶרֶץ וְשָׁמַיִם חֲדָשִׁים
לְפָנָיו זַרְעָם יַעְמֹד וְשִׁמְכֶם.


יעלת חן: (6)
יַעֲלַת חֵן רַחְמִי לֵבָב שְׁכַנְתִּיו מֵעוֹדֵךְ
תֵּדְעִי כִּי יוֹם תָּנוּדִי אֲסוֹנִי בִּנְדוֹדֵךְ
גַּם בְּעֵת יֶהֶרְסוּ עֵינַי לְהַבִּיט אֶל הוֹדֵךְ
מִלְּחָיַיִךְ פָּגְעוּ בִּי נְחָשִׁים יַפְרִישׁוּ
כִּי חֲמָתָם בְּאֵשׁ יַחְתּוּ וְאוֹתִי יִגְרֹשׁוּ.
שָׁלְלָה לִבִּי בַּדַּדִּים עֲלֵי לֵב מֻנָּחִים
לֵב כְּמוֹ אֶבֶן וְרַק יִגְמֹל שְׁנֵי תַּפּוּחִים
נִצְּבוּ וַיִּהְיוּ לִשְׂמֹאל וְיָמִין כִּרְמָחִים
מוֹקְדֵיהֶם הֵם בִּלְבָבִי וְהֵם לֹא נִגְּשׁוּ
גַּם בְּפִיהֶם דָּמִי שָׁתוּ וְלֹא הִתְבּוֹשְׁשׁוּ.
יַעֲלָה חֻקֵּי דַּת הָאֵל בְּעֵינֶיהָ תָּפֵר
כִּי תְּמִיתֵנִי בִּצְדִיָּה אֲבָל אֵין לִי כֹּפֶר
הַרְּאִיתֶם עוֹד לֵב אַרְיֵה וְעַפְעַפֵּי עֹפֶר
לָמְדוּ לִטְרוֹף כַּלָּבִיא וְחִצִּים יִלְטֹשׁוּ
דַּם לְבָבִי יִמְצוּ יִשְׁתּוּ וְנַפְשִׁי יְבַקְּשׁוּ. 
יוֹם אֲנִי מִיֵּין דּוֹדֶיהָ כְּשִׁכּוֹר מִתְרוֹנֵן
כִּי שְׁלוֹמֶיהָ תַּפְגִּיעַ וְעָלַי תִּתְלוֹנֵן
עַל יְדֵי צִירִים וּבְבוֹאָם אֲלֵיהֶם תִּתְחַנֵּן
מַלְאֲכֵי שָׁלוֹם פִּגְעוּ בִּי שְׁנוּ גַּם שַׁלֵּשׁוּ
מַאֲמָרָם לִבִּי פִּתּוּ וְרוּחִי חִדְּשׁוּ.
יוֹם בְּגַנָּהּ רָעוּ יָדַי וְדַדֶּיהָ עִשּׂוּ
אָמְרָה הֶרֶף יָדֶיךָ הֲכִי עוֹד לֹא נִסּוּ
וַאֲמָרִים לִי הֶחְלִיקָה לְבָבִי הֵמַסּוּ
#ערבית# (תוכן השיר)


מה לך צביה: (7)
מַה לָּךְ צְבִיָּה תִּמְנְעִי צִירָיִךְ
מִדּוֹד צְלָעָיו מָלְאוּ צִירָיִךְ
לֹא תֵדְעִי כִּי אֵין לְדוֹדֵךְ מִזְּמָן
בִּלְתִּי שְׁמֹעַ קוֹל שְׁלוֹמוֹתָיִךְ
אִם הַפְּרִידָה עַל שְׁנֵינוּ נִגְזְרָה
עִמְדִי מְעַט עַד אֶחֱזֶה פָנָיִךְ
לֹא אֵדְעָה אִם בֵּין צְלָעַי נֶעֱצַר
לִבִּי וְאִם יֵלֵךְ לְמַסָּעָיִךְ
חֵי אַהֲבָה זִכְרִי יְמֵי חִשְׁקֵךְ כְּמוֹ
אֶזְכּוֹר אֲנִי לֵילוֹת תְּשׁוּקוֹתָיִךְ
כַּאֲשֶׁר דְּמוּתֵךְ בַּחֲלוֹמִי יַעֲבֹר
כֵּן אֶעְבְּרָה נָא בַּחֲלוֹמוֹתָיִךְ
בֵּינִי וּבֵינֵךְ יָם דְּמָעוֹת יֶהֱמוּ
גַלָּיו וְלֹא אוּכַל עֲבֹר אֵלָיִךְ
אַךְ לוּ פְעָמַיִךְ לְעָבְרוֹ קָרְבוּ
אָז נִבְקְעוּ מֵימָיו לְכַף רַגְלָיִךְ
לוּ אַחֲרֵי מוֹתִי בְּאָזְנַי יַעֲלֶה
קוֹל פַּעֲמוֹן זָהָב עֲלֵי שׁוּלָיִךְ
אוֹ תִשְׁאֲלִי לִשְׁלוֹם יְדִידֵךְ מִשְּׁאוֹל
אֶשְׁאֵל בְּדוֹדַיִךְ וּבִשְׁלוֹמָיִךְ
אָכֵן עֲלֵי שָׁפְכֵךְ דְּמֵי לִבִּי שְׁנֵי
עֵדִים לְחָיַיִךְ וְשִׂפְתוֹתָיִךְ
אֵיךְ תֹּאמְרִי לֹא כֵן וְהֵם עֵדַי עֲלֵי
דָמִי וְעַל כִּי שָׁפְכוּ יָדָיִךְ
מַה תַּחְפְצִי מוֹתִי וְהֵן אֶחְפֹּץ אֲנִי
שָׁנִים לְהוֹסִיף עַל שְׁנֵי חַיָיִךְ
אִם תִּגְזְלִי נוּמִי בְּלֵיל חִשְׁקִי הֲלֹא
אֶתֵּן שְׁנָת עֵינַי לְעַפְעַפָּיִךְ
מֵימֵי דְמָעוֹת לִחֲכָה אִשֵּׁך וְגַם
אַבְנֵי לְבָבוֹת שָׁחֲקוּ מֵימָיִךְ
בָּאתִי בְּאֵשׁ חִשְׁקֵךְ וּמֵי בִכְיִי אֲהָהּ
לִבִּי בְדִמְעוֹתַי וְגֶחָלָיִךְ
בֵּין מַר וּמָתוֹק יַעֲמֹד לִבִּי וְהֵם
רוֹשׁ הַנְּדוֹד וּדְבַשׁ נְשִׁיקוֹתָיִךְ
אַחֲרֵי דְבָרַיִךְ כְּפַחִים רִקְעוּ
אֹתוֹ פְּתִילִים קִצְצוּ יָדָיִךְ
מַרְאֵה דְמוּת אֹדֶם עֲלֵי סַפִּיר בְּעֵת
אֶרְאֶה שְׂפָתַיִךְ עֲלֵי שִׁנָּיִךְ
שֶׁמֶשׁ בְּפָנַיִךְ וְלַיִל תִּפְרְשִׂי
עַל זָהֳרוֹ עָבֵי קְּוֻצּוֹתָיִךְ
מֶשִׁי וְרִקְמָה הֵם כְּסוֹת גּוּפֵךְ אֲבָל
הַחֵן וְהַיֹפִי כְּסוּת עֵינָיִךְ
מַשְׂכִּית עֲלָמוֹת מַעֲשֵׁה יְדֵי אִישׁ וְאַתְּ
הַהוֹד וְהַחֶמְדָּה שְׂכִיּוֹתָיִךְ
חֶרֶס וְסַהַר עָשּׁ וְכִימָה קִנְּאוּ
לִהְיוֹת כְּאַחַיִךְ וְאַחְיוֹתָיִךְ
בָּנִים וּבָנוֹת חָשְׁבוּ אִם חָפְשׁוּ
לִהְיוֹת עֲבָדַיִךְ וְשִׁפְחוֹתָיִךְ
לֹא אֶשְׁאֲלָה מֵהוֹן זְמַן חֶלְקֵי לְבַד
מִחוּט שְׂפָתַיִּךְ חֲגוֹר מָתְנָיִךְ
יַעְרִי וְדִבְשִׁי בֵּין שְׂפָתַיִךְ כְּמוֹ
נִרְדִּי וּמוֹרִי בֵּין שְׁנֵי שָׁדָיִךְ
שַׂמְתִּיךְ כְּחוֹתָם עַל יְמִינִי לוּ אֲנִי
אֶהְיֶה כְּחוֹתָם עַל זְרוֹעוֹתָיִךְ
אֶשְׁכַּח יְמִינִי מִשְּׂמַאלִי יַעֲלֶה
אִם אֶשְׁכְּחָה אַהֲבַת כְּלוּלֹתָיִךְ
הֵמַר נְדוֹד לִבִּי בְּזָכְרִי יַעֲרַת
נֹפֶת שְׂפָתִי מִנְּשִׁיקוֹתָיִךְ
רֵיחִי בְּרֵיחַ מָר-דְּרוֹרֵךְ אֶמְהֲלָה
אוּלַי בְּרֵיחִי אֶשֳּׁקָה אַפָּיִךְ
הִנֵּה כְּבוֹד נָשִׁים תְּהִלָּתָן וְאַתְּ
בָּךְ נִכְבְּדוּ הַיּוֹם תְּהִלּוֹתָיִךְ
בִּשְׂדֵה בְנוֹת חֵשֶׁק אֲלֻמּוֹת אַהֲבָה
תִּשְׁתַּחֲוֶינָה לַאֲלֻמּוֹתָיִךְ
מִי יִתְּנֵנִי אֶחְיֶה עַד אֶאֱרֶה
בֹּשֶׂם וּמוֹר מִבֵּין הֲלִיכוֹתָיִךְ
לֹא אֶשְׁמְעָה קֹוֵלְך אֲבָל אֶשְׁמַע עֲלֵי
סִתְרֵי לְבָבִי קוֹל צְעָדוֹתָיִךְ
פִּקְדִי בְּיוֹם פָּקְדֵךְ לְחַיּוֹת חַלְלֵי
חִשְׁקֵךְ וְיוֹם בּוֹ יִחְיוּ מֵתָיִךְ
נַפְשִׁי לְהָשִׁיב אֶל גְּוִיָּתִי בְיוֹם
נָסְעֵךְ בְּצֵאתֵךְ יָצְאָה אַחֲרָיִךְ
בִּשְׁלוֹם יְדִידֵךְ יַעֲלַת חֵן שַׁאֲלִי
אִם הַזְּמָן יִשְׁאַל שְׁאֵלוֹתָיִךְ
שׁוּבִי וְצוּרֵנוּ יְשִׁיבֵךְ אֶל מְחוֹז
חֶפְצֵךְ וְאֶל אֶרֶץ מְכֻרוֹתָיִךְ.
באו וראו: (11)
בֹּאוּ וּרְאוּ הוֹד חָתָן
וְהוֹד שֻׁשְׁבִינָיו סְבִיבוֹ
וְשִׂמְחוּ בְּיוֹם חֲתֻנָּתוֹ
וּבְיוֹם שִׂמְחַת לִבּוֹ

יְגִילוּן אֲצִילֵי הֲמוֹנָי
הַיּוֹם בְּעָרְכִי רְנָנַי
בְּאָמְרִי לְשֹׁמְרֵי אֱמוּנָי

זֶה הַיּוֹם עָשָׂה אֲדֹנָי
נָגִילָה וְנִשְׂמְחָה בוֹ

וְיַעֲלַת חֵן תִּתְעוֹרֵר
וּבֵין עֲלָמוֹת תִּשְׂתָּרֵר
וְשִׁירֵי יְדִידוֹת תְּבָרֵר

וְלִקְרַאת דּוֹדָהּ תְּשׁוֹרֵר
לֵאמֹר אֵלַי תָּבֹא

דַּדֶּיה יְרַוּוּן דּוֹדָהּ
וְיִתְעַנֵּג בְּמַצְפּוּן רְבִידָהּ
בְּשִׁבְתָּהּ לְנֶגְדוֹ כְּשֵׁדָּה
וְהוּא מִתְרַפֵּק לְצִדָּה
כְּמוֹ מֶלֶךְ בִּמְסִבּוֹ

הָיֹה יִהְיֶה לְעֵינָיִם
נֶחְמָד כְּאוֹר צָהֳרָיִם
וּבֵן יְהוּדָה וְאֶפְרַיִם
כְּעֵץ שָׁתוּל עַל פַּלְגֵי מַיִם
שָׁתוּל עוֹדֶנּוּ בְּאִבּוֹ.


בחייכם תנו: (12)
בְּחַיֵיכֶם תְּנוּ שֵׁכָר לְאֹבֵד
אֲשֶׁר חָלָה חֳלִי עָצוּם וְכָבֵד
בְּחֵשֶׁק יַעֲלָה תּוֹרֶה לְתֻמָּהּ
וְתִמְצָא מֵאֲנָשִׁים לֵב וְכָבֵד.


עפרה תכבס: (12)
עָפְרָה תְּכַבֵּס אֶת בְּגָדֶיהָ בְּמֵי
דִּמְעִי, וְתִשְׁטָחֵם לְשֶׁמֶשׁ זָהֳרָהּ
לֹא שָׁאֲלָה מֵי הָעֲיָנוֹת עִם שְׁתֵּי
עֵינַי, וְלֹא שֶׁמֶשׁ לְיֹפִי תָאֳרָהּ.


שפת אדם: (12)
שְׂפַת אֹדֶם וְטוּרִים מִפְּנִינִים
וְעֵינַיִם כְּמוֹ חִצִּים שְׁנוּנִים
וְרַקַּת הוֹד כְּשׁוֹשַׁנָּה אֲדֻמָּה
וּפָנִים נִטְּעוּ בָהֶם עֲדָנִים
יְצֻקִים עַל סְעִיף חֵן מִבְּדֹלַח
וְעַל-עֶרֶשׂ אֱמוּנִים הֵם אֱמוּנִים
נְצוּרִים אַךְ חֳלָיֵי אַהֲבָתוֹ
בְּלֵב חשֵׁק חֳלָיִים נֶאֱמָנִים
בְּאֵשׁ חֵשֶׁק מְרֹרִים שִׂבְּעוּהוּ
וְהִרְווּהוּ בְּפֵרוּד רֹאשׁ פְּתָנִים
אֲנִי אַשְׁבִּיעֲךָ שַׂר הַצְּבָאִים
צְבִי עֶדְיִי לְהָנִיס הַיְגוֹנִים
בְּלַיִל זֶה בְּחֶבְרָתְךָ לְהַצְבִּיא
לְלֵב דָּוֶה וְדַל צִבְאֵי שְׂשׂוֹנִים.


שאו שלום: (13)
שְׂאוּ שָׁלוֹם לְמִבְחַר הַחֲתָנִים
וְאֶל דּוֹדִים וְרֵעִים נֶאֱמָנִים
שְׁלוֹם דּוֹד יֶחֱזַק רָחוֹק בְּעֵינָיו
וְלִבִּי יֶחֱזֶה פָּנִים בְּפָנִים
בְּהִתְחַבֵּר שְׁנֵי יַלְדֵי נְדִיבִים
בְּנֵי שׁוֹעִים וְנִטְעֵי נַעֲמָנִים
וְיָאִירוּ בְּעַד חֻפָּה פְּנֵיהֶם
כְּכוֹכָבִים בְּעַד עַב הָעֲנָנִים.


מלונת הדסים: (14)
מְלוּנַת הֲדַסִּים וְעֶרֶשׂ בְּשָׂמִים
לְתָאֳמֵי צְבִיָּה בְּמַזַּל תְּאוֹמִים
לְנֵצֶר נְדִיבִים וְחֹטֶר נְצִיבִים
לְכָל לֵב אֲהוּבִים בְּכָל פֶּה נְעִימִים
חֲתֻלַּת רְקָמוֹת וְגָבִישׁ וְרָאמוֹת
וּמִבְחַר עֲלָמוֹת לְמִבְחַר עֲלָמִים
וְגַם הַנְּזָמִים עֲלֵיהֶם קְסָמִים
לְבִלְתִּי הֱיוֹתָם לְבִלְתּוֹ שְׁלֵמִים.


שאלו מעפרי: (14)
שַׁאֲלוּ מֵעָפְרִי שְׁלוֹמִי יַעֲנֶה מַה בֶּצַע בְּדָמִי

דַּבְּרוּ נָא אֵלָיו חֲלָקוֹת
יִמְאֲסָה בֶּצַע מַעֲשַׁקּוֹת
לוֹ לְעֵינַי הַנֶּעֱתָקוֹת

לוֹ לְהָשִׁיב קָט מִנּוּמִי יֶחֱזֵהוּ אוּלַי חֲלוֹמִי

הַצְּבִי אֶפְדֵּהוּ בְּנַפְשִׁי
מוֹת בְּנֵי אִישׁ עָלַי יַשִּׁיא
הּוּא פְּקִיד גַּן עֶדְנִי וְאִשִּׁי

מִלְּחָיָיו עֵדֶן בְּשָׂמִי כַּאֲשֶׁר מֵעֵינָיו סַמִּי

הֵן בְּחִצֵּי עֵינָיו יוֹנֶה
לֵב עֲמִיתוֹ יַכֶּה וְיִשְׁנֶה
הַשְּמֵחִים לָאֵיד אֶעְנֶה

אִם יְדִידִי נֶהְפַּךְ לְקָמִי עֹל אֳהָבָיו מִשְׂרָה לְשִׁכְמִי

בַּחֲמֻדוֹת עוֹלָם אֶפְדֶּה
לֵיל אֲשֶׁר עִשֵּׂיתִי דַדֵּי
בּוֹ צְבִי הַחֵן וָאֶרְדֶּה

מִשְׁפָתָיו צוּף יֵין כַּרְמִי וַאֲנַשֵּׁק לְחִי אֲדוֹמִי

מִבְּדֹלַח פִּיו הִשְׁקַנִי
דַּם עֲנָבִים בִּשְׁפַת שָׁנִי
עַד אֲשֶׁר קָץ וַיַּעֲנֵנִי
#ערבית#




שלומותי מסוכים: (16)
שְׁלוֹמוֹתַי מְסוּכִים בַּדְּמָעוֹת
שְׂאוּ הָרִים וְקִרְאוּ הַגְּבָעוֹת
לְעֵינַיִם בְּבַת עֵינִי קְרֻעוֹת
וְאֶצְבָּעוֹת בְּדַם לִבִּי צְבֻעוֹת
וְאִם לֹא אַהֲבָתָהּ לִי תְעִירוּן
תְּעִירוּן רַחֲמֶיהָ לַדְּמָעוֹת.


יום  שעשעתיהו: (16)
יוֹם שִׁעֲשַׁעְתִּיהוּ עֲלֵי בִרְכַּי
וַיַּרְא תְּמוּנָתוֹ בְּאִישׁוֹנָי
נָשַׁק שְׁתֵּי עֵינַי מְתַעְתֵּעַ
אֶת תָּאֳרוֹ נָשַׁק וְלֹא עֵינָי.


שלום לצביה: (17)
שָׁלוֹם לַצְּבִיָה נַעֲרָה
וְאִם אֵשׁ חִשְׁקָהּ בִּי בָעֲרָה

יַעְלָה כַּשֶׁמֶשׁ עָלְתָה
דּוֹדָהּ בִּנְדוֹדָהּ עִנְּתָה
אִם הָרָעָה לִי כָלְתָה
מֵאִתָּהּ, אוֹ אִם נָדְרָה
וּלְהָרְגִי אִסָּר אָסְרָה

חַיִּים בִּרְצוֹנָהּ יִשְׁכְּנוּ
וּרְפָאִים עִמָּהּ נִתְכְּנוּ
מִדְבָּרֶיהָ חֵן יִתְּנוּ
בְּדֹלַח מּפִּיהָ פִזְּרָה
מֶנְהוּ שְׁנֵי טוּרִים חִבְּרָה

צְהוּבַת שֵׂעָר תְמִימַת יְפִי
צְבִיָּה וְאֵיךְ כַּאֲרִי תִּטְרֹפִי
הֲטוֹב כִּי אִישׁ נָקִי תִגְּפִי
בְּעֵינֵךְ נַפְשִׁי לֹא יָקְרָה
בְּעֵינַי דִּמְעָה לָךְ נִגְּרָה

הֵן בִּלְחָיַיִךְ שָׂהֲדִי
דָּמִי, כִּי עָלַי תִּשְׁקְדִי
לִסְפּוֹתִי טֶרֶם מוֹעֲדִי
זֹאת חַטָּאתֵךְ לֹא נִסְתְּרָה
רְאִי כִּי לֹא תוּכְלִי כַּפְּרָהּ

אֶזְכֹּר הַיוֹם אֲשֶׁר יָעֲדָה
לְהַחֲיוֹתִי בוֹ וְלֹא בָגְדָה
וּבִשְׁנֵי תַפּוּחִים רִפְּדָה
נַפְשִׁי וּלְגוּפִי חָזְרָה
וְקֶדֶם אוֹתִי בָּם דָּקְרָה

כָּל הַיּוֹם צִדִּי חִבְּקָה
וְעֵת בּוֹא הַשֶּׁמֶשׁ חָמְקָה
לָלֶכֶת לָהּ וּמַר צָעֲקָה
#חסרה שורת המושא כנראה#


צבית חן: (19)
צְבִיַּת חֵן שְׁבִיתִנִי בְּצִבְיֵךְ
בְּפֶרֶךְ הֶעֱבַדְתִּנִי בְּשִׁבְיֵךְ
וּמִיּוֹם הַנְּדֹד בָּא בֵין שְׁנֵינוּ
דְּמוּת לֹא אֶמְצְאָה נִמְשָׁל לְיָפְיֵךְ
וְאֶסָּעֵד בְּתַפּוּחַ אֲדַמּדָּם
אֲשֶׁר רֵיחוֹ כְּמֹר אַפֵּךְ וְעֶדְיֵךְ
וְתַבְנִיתוֹ כְשָׁדַיִךְ וְעֵינוֹ
כְּעֵין אֹדֶם אֲשֶׁר נִרְאָה בְלֶחְיֵךְ.


ליל גלתה: (20)
לֵיל גִּלְתָה אֵלַי צְבִיָּה נַעֲרָה
חַמַּת לְחָיֶיהָ וְצַמַּת שַׂעֲרָהּ
צָהֹב כְּעֵין אֹדֶם בְּכַסֹּתוֹ עֲלֵי
רַקַּת בְּדֹלַח לַח תְּמוּנַת תָּאֳרָהּ
דָמְתָה כְשֶׁמֶשׁ בַּעֲלֹתָהּ תַּאֲדִים
אֶת עַנְנֵי נֶשֶׁף בְּלַהַב זָהֳרָהּ.


עורה ידידי: (20)
עוּרָה, יְדִידִי, מִתְּנוּמָתֶךָ –
אֶשְׂבַּע בְּהָקִיץ אֶת תְּמוּנָתֶךָ.
אִם תֶּחֱזֶה נוֹשֵׁק שְׂפָתְךָ בַּחֲלוֹם,
אֶהְיֶה אֲנִי פּוֹתֵר חֲלוֹמוֹתֶךָ!


אשא שלומי: (21)
אֶשָּׁא שְׁלוֹמִי עַל כְּנַף הָרוּחַ
אֶל דּוֹד כְּחֹם הַיוֹם בְּעֵת יָפוּחַ
לֹא אֶשְׁאֲלָה בִּלְתִּי זְכֹר יוֹם הַנְּדֹד
בִּכְרֹת בְּרִית אַהַב עֲלֵי תַפּוּחַ.


עפרי צבי: (31)
עָפְרִי צְבִי בַיִת לְךָ עַל כָּל צְבִי
יִתְרוֹן שְׂפַת שָׁנִי וְאִמְרֵי שָׁפֶר
לוּלֵי הֱיוֹת מִשְׁפָּטְךָ מִשְׁפַּט צְבִי
מִדְבָּר אֲשֶׁר אֵין עַל חֲטָאָיו כֹּפֶר
מִי זֶה הֱסִיתְךָ בִי וּמִי הוֹדִיעֲךָ
כִּי פִּשְׁעֲךָ נָשׂוּי וְכִי אַתְּ כֹּפֶר.


לחי כרצפת אש: (31)
לֶחִי כְּרִצְפַּת אֵשׁ בְּרִצְפַת שֵׁשׁ
נִרְקַם סְבִיבָיו מֹר כְּרִקְמַת שֵׁשׁ
יֹסֵף בְּלִבִּי אֵשׁ בְּקָרְבוֹ לִי
כִּי יַחֲמֹל פַּעַם וְיִבְגֹּד שֵׁשׁ.


בחדר ענג: (32)
בַּחְדַר עֹנֶג צָץ מַטֵּה עֹז
אֶל צַד גֶּפֶן חֵן פּוֹרִיָּה
כַּיוֹצֵא בוֹ יוֹלִיד, גַּם הִיא
חֹבֶקֶת בֵּן כָּעֵת חַיָּה


יגדל כבוד: (33)
יִגְדַּל כְּבוֹד הַשּׂכְנִי רוּם עָרֶץ
יִגְדַּל בְּפִי חַיוֹת וְשֹׁכְנֵי אָרֶץ
שִׂמְחַת חֲנֻכָּה וַחֲנֻכַּת הַגְּבִיר
שִׂמְחָה עֲלֵי שִׂמְחָה וְשִׁירֵי מֶרֶץ
נָא גַּדְּלוּ לָאֵל וְאֶל דּוֹדִי עֲנוּ
חָתָן יְהִי בֵיתְךָ כְּמוֹ בֵית פָּרֶץ.


לקראת חלל: (34)
לִקְרַאת חֲלַל חִשְׁקֵךְ קְרָב הַחְזִיקִי
וּבְאֵשׁ נְדֹד הָאַהֲבָה הַדְלִיקִי
מָאַסְתְּ בִּי עַל כֵּן תְּרִיקִין לִי חֲנִית
וַאְנִי בְּנַפְשִׁי אֶמְאֲסָה הָרִיקִי
רַעְיַת צְבִי לֹא טוֹב הֱיוֹת דּוֹדֵךְ שְׁבִי
קִרְבִי וְרִכְבֵי הַנְּדֹד הַרְחִיקִי
עֶרֶשׂ דְּוָי הִפְכִי לְעֶרֶשׂ תַּעֲנוּג
וּדְבַשׁ וְחָלָב אֹהֲבֵךְ הָנִיקִי.


לחיך פתן: (44)
לֶחֱיֵךְ פֶּתֶן וּמֶנְהוּ הַצֳּרִי
רָחֳקֵךְ יַכְאִיב וְקָרְבֵךְ יֶחֱבַשׁ
סַעֲדִי מִפִּיךְ וּמִצּוּף לֶחֱיֵךְ
אֹהֲבֵךְ בִּמְעַט צֳרִי וּמְעַט דְּבָשׁ.




יונה כשמש: (45)
יוֹנָה כַּשֶּׁמֶשׁ גַּלְגַּל דֹּרָכֶת
וּבְחָזְקָה עַל כָּל יְצוּרִים מֹלָכֶת
עֵינֶיהָ חִצִּים לֹא יַחְטִיאוּ לֶב-
אִישׁ וּבְכָל אֵיבָה דָּמוֹ שֹׁפָכֶת
הִפְקִידָה לִשְׁמֹר צִיצֵי עֶדְנָהּ אֵת
לַהַט הַחֶרֶב הַמִּתְהַפָּכֶת.


יונה על אפיקי מים: (53)
יוֹנָה עַל אֲפִיקֵי מָיִם
תַּאֲוָה הִיא לָעֵינָיִם. 
הֵן יֵשׁ לַכֶּסֶף מוֹצָא
וּכְיוֹנָתִי מִי יִמְצָא
יָפָה רַעְיָתִי כְּתִרְצָה
נָאוָה כִּירוּשָׁלַיִם.
וּלְאָנֶה וְאָנָה תִּפְנֶה
לִשְׁכֹּן בָּאֳהָלִים וְהִנֵּה
בִּלְבָבִי לְשִׁכְנָהּ מַחֲנֶה
גָּדוֹל וּרְחַב יָדַיִם.
דַּדֶּיהָ לְלִבִּי שַׁסּוּ
וַיַּעֲשׂוּ בִּי וַיְנַסּוּ 
לַהֲטֵיהֶם אֲשֶׁר לֹא יַעֲשׂוּ
כֵּן חַרְטֻמֵּי מִצְרָיִם.
הוֹד אֶבֶן יְקָרָה הָבֵן
אֵיךְ תֶּאֱדַם וְאֵיךְ תִּתְלַבֵּן
וּתְמַהּ בַּחֲזוֹת עַל אֶבֶן
אַחַת שִׁבְעָה עֵינָיִם. 
הִפְכִי לִי לְצוּף רֹאשׁ פָּתֶן
כִּי כָּל אִישׁ בְּהוֹן יִתְחַתֵּן
וַאֲנִי לָךְ לְבָבִי אֶתֵּן
מָנָה אַחַת אַפַּיִם. 
לְחִי שׁוֹשָׁן וְעֵינַי קֹטְפִים
שְׁדֵי רִמּוֹן וְיָדַי אוֹסְפִים
אִם שִׂפְתוֹתַיִךְ רְצָפִים
מַלְקוֹחַי מֶלְקָחַיִם. 
וּשְׁתֵּי מַחְלָפוֹת כְּאוֹרֵב
מִשַּׂעְרֵךְ זְאֵבֵי עֶרֶב
אוֹר לֶחְיֵךְ בָּם מִתְעָרֵב
כְּאוֹר בֹּקֶר בֵּין עַרְבָּיִם. 
יַעֲלַת חֵן וְכֶתֶם אוֹפִיר
בִּמְאוֹרָהּ מְאוֹר יוֹם תַּחְפִּיר
וּלְבָנָה כְּלִבְנַת סַפִּיר
וּכְעֶצֶם הַשָּׁמַיִם. 
חֹשֶׁךְ אֵין לְנֶגֶד זָהֳרָהּ
לֹא יִכְבֶּה בַלַּיְלָה נֵרָהּ
וְעַל אוֹר יוֹם נוֹסַף אוֹרָהּ
וַיִּהְיֶה לְשִׁבְעָתָיִם. 
זֶה דּוֹד וְאֵין רַעְיָה לְצִדּוֹ
בֹּאִי הֲיִי עֵזֶר כְּנֶגְדּוֹ
כִּי לֹא טוֹב הֱיוֹתוֹ לְבַדּוֹ 
וְטוֹבִים הַשְׁנָיִם. 
קָרְבוּ לְךָ עִתּוֹת דּוֹדִים
וּבָא מוֹעֵד לִהְיוֹת אֲחָדִים
כֵּן יִקְרַב מוֹעֵד מוֹעֲדִים
לִמְחֹלַת הַמַּחֲנָיִם.


אמר אל מי: (61)
אֱמֹר אֶל מִי יְאַו לִרְאוֹת תְּמוּנָה
לְיָרֵחַ וְשֶׁמֶשׁ בַּמְּעֹנָה
יְמַהֵר לַחֲזוֹת עָפְרֵי אֳהָבִים
מְחֻבָּרִים בְּכִפָּה רַעֲנָנָה
לְהוֹד זֶה חָפְרָה חַמָּה וְנֶגֶד
מְאוֹר זֶה מַה מְּאֹד בּוֹשָׁה לְבָנָה
לְחֶבְרָתָם אֲדָמָה לָבְשָׁה גִּיל
וְנִשְׁמַע מִלְּשׁוֹן אִלֵּם רְנָנָה.




הרים ביום: (100)
הָרִים בְּיוֹם סִינַי לְךָ רָעֲשׁוּ
כִּי מַלְאֲכֵי הָאֵל בְּךָ פָּגְשׁוּ
וַיִּכְתְּבוּ תּוֹרָה בְּלוּחוֹת לִבְּךָ
וּצְבִי כְּתָרֶיהָ לְךָ חָבְשׁוּ
לֹא עָצְרוּ כֹּחַ נְבוֹנִים לַעֲמֹד
לוּלֵי תְּבוּנוֹת מִמְּךָ דָּרְשׁוּ.


אוי לצעירי הצאן: (127)
אוֹי לִצְעִירֵי הַצֹּאן / כִּי לֻקַּח אַבִּירָם
וְנוֹשְׂאֵי כְּלֵי אֲדֹנָי / כִּי נָפַל אַדִּירָם
וְלוֹחֲמֵי מִלְחֲמוֹת תּוֹרָה / אוֹי כִּי מֵת גִּבּוֹרָם.
אוֹי לְאַבְנֵי הַקֹּדֶשׁ / עַל פְּנִינָם וְסַפִּירָם
וְזָהֳרֵי הָרָקִיעַ / עַל כִּי נֶאֱסַף אוֹרָם
וְחוֹפְשֵׂי חַדְרֵי תַלְמוּד / עַל כִּי כָבָה נֵרָם,
וּפַאֲרֵי הַמִּגְבָּעוֹת / כִּי לֻקַּח צִיץ נִזְרָם –
נֵזֶר הַקֹּדֶשׁ אֲשֶׁר / לָאֵל הוּנַף וְהוּרָם.
אוֹי כִּי גָדַל שִׂבְרָם! / אוֹי כִּי גָדַל שִׁבְרָם!
הָהָר חָמַד אֱלֹהִים / הַר גָּדוֹל וְרַב וָרָם,
כְּבוֹד הַלְּבָנוֹן וַהֲדַר / הַכַּרְמֶל וּפְאֵרָם –
שִׂיאוֹ בַשָּׁמַיִם / וּבֵין כּוֹכָבִים רֹאשׁוֹ.


מִי יוֹדֵעַ פֵּשֶׁר – / וְהָרַב בָּרוּךְ אֵינוֹ?
מִי יַתִּיר הַקֶּשֶׁר / אַחֲרֵי כָּהָה יְמִינוֹ?
מִי יְרַוֶּה הַצְּמֵאִים / אַחַר יְבֹשׁ מַעְיָנוֹ?
וּמִי יַשְׂבִּיעַ רְעֵבִים / אַחַר סוּר שֻׁלְחָנוֹ?
מִי יְיַחֲלוּ מְבַקְשֵׁי אֵל / אַחֲרֵי נְטֹשׁ מִשְׁכָּנוֹ?
וּמִי יֵלֵךְ לִפְנֵיהֶם / אִם לֹא עַמּוּד עֲנָנוֹ?
מִי יִלָּחֵם לְעַמִּי / אַחֲרֵי מוֹת עֲדִינוֹ?
אֵין כְּרֵתִי וּפְלֵתִי / כִּי חָרַב בֵּית דִּינוֹ
וְאֶפֶס עָצוּר וְעָזוּב / אַחֲרֵי נִכְרַת גְּאוֹנוֹ
וְכִפָּתוֹ וְאַגְמוֹנוֹ / וּמַסְגֵּרוֹ וְחָרָשׁוֹ.


אֹהֶל נִתְּקוּ חֲבָלָיו / וְקַדְרוּת לָבְשׁוּ רְקִיעָיו
וְחֶבְלֵי שְׁאוֹל סְבָבוּהוּ / מֵאַרְבַּעַת רְבָעָיו –
אֵיךְ הוֹבִישׁ תַּלְמִידָיו / מִתּוֹרַת שַׁעֲשׁוּעָיו
וְשָׁלַח אֵשׁ בִּזְרָעָיו / וְעָקַר שָׁרְשֵׁי נְטִיעָיו?
אֵיךְ הִשְׁחִית נַחֲלָתוֹ? / אֵיךְ מָאַס בִּיגִיעָיו?
אֵיךְ שָׁכַח מִשְׁפַּחְתּוֹ? / אֵיךְ זָנַח מְיֻדָּעָיו?
אֵיךְ עָזַב חֶבְרָתוֹ? / אֵיךְ בָּגַד בְּמֵרֵעָיו?
וְלֹא הִבִּיט לְאַחְיוֹתָיו / הַמְבַכּוֹת לִנְגָעָיו
וְלֹא נִכִּיר בְּנֵי אָחוֹת / אֲשֶׁר גָּדְלוּ בֵּין זְרוֹעָיו
וְאֶת בָּנָיו לֹא יָדַע / הַשּׁוֹכְנִים בֵּין צְלָעָיו –
אֶת יִצְחָק אֲשֶׁר יִבְכֶּה / וְאֵין מוֹחֶה לִדְמָעָיו,
וְאֵיךְ עָזַב אֶת צְעִירוֹ / וְנַפְשׁוֹ קְשׁוּרָה בְנַפְשׁוֹ?


אלהי משכנותיך:  (160)
אֱלֹהַי מִשְׁכְּנוֹתֶיךָ יְדִידוֹת
וְקִרְבָתְךָ בְּמַרְאֶה לֹא בְּחִידוֹת
הֱבִיאַנִי חֲלוֹמִי מִקְדְּשֵׁי אֵל
וְשַׁרְתִּי מַלְאֲכוֹתָיו הַחֲמֻדוֹת
וְהָעוֹלָה וּמִנְחָתָהּ וְנִסְכָּהּ
וְסָבִיב תִּימְרוֹת עָשָׁן כְּבֵדוֹת
וְנָעַמְתִּי בְּשָׁמְעִי שִׁיר לְוִיִּם
בְּסוֹדֵיהֶם לְסֵדֶר הָעֲבוֹדוֹת
הֱקִיצוֹתִי וְעוֹדִי עִמְּךָ אֵל
וְהוֹדֵיתִי וּלְךָ נָאֶה לְהוֹדוֹת.


ראה ערים: (180)
רְאֵה עָרִים וְהִתְבּוֹנֵן פְּרָזוֹת
אֲשֶׁר הָיוּ לְיִשְׂרָאֵל אֲחֻזּוֹת
וְתֵן כָּבוֹד לְמִצְרַיִם וְהָקֵל
פְּעָמֶיךָ וְאַל תִּדְרֹךְ עֱזוּזוֹת
בְּחוּצוֹת עָבְרָה בָּם הַשְּׁכִינָה
לְבַקֵּשׁ דַּם בְּרִית עַל הַמְּזוּזוֹת
וְעַמּוּד אֵשׁ וְעַמּוּדֵי עֲנָנִים
וְעֵינֵי כֹל מְצַפּוֹת בָּם וְחוֹזוֹת
וּמִשָּׁם חֻצְּבוּ בַּעְלֵי בְרִית אֵל
וּפִנּוֹת עַם אֲדֹנָי שָׁם גְּרוּזוֹת.


אלהי פלאך: (183)
אֱלֹהַי פִּלְאֲךָ דּוֹר דּוֹר יְרֻחַשׁ
וּמִפִּי אָב לְבָנִים לֹא יְכֻחַשׁ
וְזֶה הַיְאוֹר לְעֵד כִּי דָּם הֲפַכְתּוֹ 
בְּלֹא לַהַט וְלֹא קֶסֶם וְנָחַשׁ
אֲבָל שִׁמְךָ בְּיַד מֹשֶׁה וְאַהֲרֹן
וְהַמַּטֶּה אֲשֶׁר נֶהְפַּךְ לְנָחָשׁ
הֱיֵה עֵזֶר לְעֶבֶד הֶאֱמִין בְּךָ
וְלִרְאוֹת אֶת מְקוֹמוֹת פִּלְאֲךָ חָשׁ.


תבה דמות: (191)
תֵּבָה דְּמוּת קֻבָּה מְתֻלָּעַת
כַּדּוּר עֲגֻלָּה לֹא מְרֻבָּעַת
קִנִּים שְׁנִיִּם גַּם שׁלִשִׁים בָּהּ
נָאוִים כְּמוֹ חוֹתָם לְטַבָּעַת
עַד לֹא יְמֵי נֹחַ וּמֵי מַבּוּל
נִבְרֵאת וּבִידֵי אֵל מְבֻצָּעַת
תִּגַּל כְּמוֹ שֶׁמֶשׁ וְתִסָּתֵר
הַזֹּרְחָה עִתִּים וְשֹׁקָעַת
מִגְדָּל עֲלֵי רֹאשָׁהּ לְתַלְפִּיּוֹת
חָלוּל כְּכוֹבַע אוֹ כְּמִגְבָּעַת
לָהּ צִיץ וְנִצָּה כַּחֲבַצֶּלֶת
שָׁרוֹן וְיֵחָלֵק לְאַרְבָּעַת
תָּרוּם לְמַעְלָה רֹאשׁ וּבִמְלֹאתָהּ
מִשְׁתַּחֲוָה אֶרֶץ וְכֹרָעַת
זִמְרַת מְלָכִים עַל יְדֵי רָצִים
מֵעִיר לְעִיר סֹעָה וְנֹסָעַת
דּוֹמָה לְעִיר חוֹמָה כְּמוֹ תִרְצָה
יָפָה בְּאֵין יוֹצֵאת וּמִגְרָעַת
הַשֹּׁכְנִים תּוֹכָהּ עֲרוּמִּים לֹא
יִתְבּשְׁשׁוּ בּשֶׁת בְּנֵי דָעַת
מִתְחַבְּקִים כַּחשְׁקִים הַגּוּף
לַגּוּף לְהִתְעַנֵּג וְלָגָעַת
כִּדְמוּת פְּנִינִים אָדְמוּ עֶצֶם
צֶבַע בְּלִי שָׁנִי וְתוֹלָעַת
מָזוֹן לְכֹל בָּהֶם וּבִידֵיהֶם
רִפְאוּת גְּוִיָּה הַמְנֻגָּעַת
צוּרוֹת בְּאֶפֶס יָד מְפֻתָּחוֹת
עַל קִיר פְּטוּרֵי צִיץ וּמִקלָעַת
הִתְנַחֲלוּ אוֹתָה כְּהִתְנַחֵל
בַּת הַצְּבִי חַמּוֹן וּמֵיפָעַת
יִתְיַמְּרוּ הַסֹּבְאִים בָּהּ עַל
כּוֹסָם וְנַפְשׁוֹתָם מְשַׁעְשָׁעַת
כּוֹס מִתְּנוּבוֹת הַזְּמוֹרָה בָּהּ
נֹפֶשׁ לְכָל נֶפֶשׁ מְיֻגָּעַת
תּוּרַק בְּפִי מִזְרָק וְכַבָּרָק
תֵּאוֹר וְאוֹר שַׁחַר מְבַלָּעַת
נִבְרֵאת לְעֻמַּת הַיְּגוֹנִים כִּי
תַשְׁקִיט שְׁאוֹנֵיהֶם וְרֹגָעַת
בָּה לָחֳלִי מַרְפֵּא וְיֵש נִסְפֶּה
מִיַּד שְׁאוֹל פֹּדָה וּפֹּדָעַת
זִמְרָה שְׂאוּ לָהּ לַזְּמוֹרָה עַל
מֵצַח זְמָן שׂוּמָה וְנִקְבָּעַת
וּתְנוּ בְגֶפֶן כָּל עֲצֵי עֵדֶן
כֹּפֶר וְעֵץ חַיִּים וְעֵץ דָּעַת
חַיּוּ אֲחִי אֶשְׁכֹּל וְעִקְרוּ כֹל
עֵת לַעֲקֹר נֶטַע וְלָטָעַת
וַיְהִי כְּטוֹב לִבָּם וְעַל תִּרְצָה
הִתְיָעֲצוּ עֵצָה מְבֻלָּעַת
לֵאמֹר כְּדָת מַה לַּעֲשׂוֹת בָּזֹאת
הַמֹּרְדָה בָּנוּ וּפוֹשָׁעַת
כִּי נִסְגְּרָה לָבוֹא בְּעִיר חוֹמָה
לִהְיוֹת בְּצוּרָה בָה וְנִמְנָעַת
הָבָה נְקִיצֶנָּה וְנַשְׁקֶנָּה
מֵי רֹאשׁ עֲלֵי מִרְיָהּ וְקֻבָּעַת
הִתְחַבְּרוּ כֻלָּם וְסַבּוּהָ
חֶבְרַת מְרִי שֹׁסָה וְשֹׁסָעַת
וַיִּפְרְצוּ תִלָּה וְחוֹמָתָה
עַד הַיְסוֹד שָׂמוּ מְגֻדָּעַת
וַיִּשְׁלְחוּ בָה יַד בְּלִי שֶׁלַח
כִּי אִם בְּחִצֵּי שֵׁן וּמַלְתָּעַת
וּכְאֹרְבִים הַסֹּבְאִים בָּאוּ
תוֹכָהּ מְבוֹאֵי עִיר מְבֻקָּעַתִ
בָּאוּ בְמִכְמַנָּהּ וּמִשְׁמַנָּהּ
הֻדַּשְׁנָה נַפְשָׁם וְשׂבָעַת
הָיְתָה כְבִכּוּרָה בְּרֵאשִׁיתָהּ
עוֹדָהּ בְּכַפֵּיהֶם וְנִבְלָעַת
חִידָה כְּמוֹ זֹאת תַּעֲנֶה דָּעַת
וּלְרֹאשׁ כְּסִיל עוֹלָה וְנֹגָעַת
עַזּוֹת בְּפִיהָ וַחֲלַקְלַקּוֹת
בָּם חֹלְקָה לִבּוֹת וְקֹרָעַת
תּׁר נַעֲרוֹת הַשִּׁיר בְּהַגִּיעַ
חֵן חֵן תְּהִי מוֹצֵאת וּפֹגָעַת.


ומה מדור: (194)
וּמֶה מָדוֹר מְסֻגָּר מִסְּבִיבוֹ
וּבוֹ הָמוֹן וְכָל אִישׁ נֶהֱנֶה בּוֹ
וְהוּא בִגְדוּד מְתֻלָּע גַּם מְאָדָּם
מְחֻבָּר מִמְּחִיצוֹת שֶׁבְּקִרְבּוֹ.


הפוך את החיל: (194)
הֲפוֹך אֶת הַחַיִל וְגַם אֶת הָרֶכֶב
וְתִמְצָא שָׁם דּוֹדִי עֲלֵי עַרְשׂוֹ שֹׁכֵב.


תנה עינך: (195)
תְּנָה עֵינְךָ עֲלֵי מַזְלֵג
וְרֹאשׁ הַר כַּצְּבִי דַּלֵּג
וְאַל תּוֹסִיף וְאַל תִּגְרַע
וְתָבִין אֶת לְשׁוֹן עִלֵּג


כלי מכיל: (195)
כְּלִי מֵכִיל לְאֵין תַּכְלִית וְקֵצֶה
וְהוּא קָטֹן בְּיָדְךָ תֹּאחֲזֵהוּ
וְרָחוֹק מִמְּךָ לִתְפֹּשׂ אֲשֶׁר בּוֹ
וְאִם עַין בְּעַיִן תֶּחֱזֵהוּ.


לראש השם: (195)
לְרֹאשׁ הַשֵּׁם עֲשִׂירִית כַּף תְּצַוֶּה
וּמַחְצִית כַּף וּמַחְצִית כַּף תְּשַׁוֶּה
וְכַף תַּכְפִּיל וּמַחְצִית כַּף תְּחַלֵּק
וּמַחְצִית כַּף בְּעֵט תָּחֹק וְתִתְוֶה.


איעצך איה: (196)
אִיעָצְךָ אַיֵּה / אַסְגִּיר עֲצַת אַרְיֵה
בַּטָמוּן בְּגֵו כֶּסֶף / צְפַנְתִּיו בְּשֵׁם יוֹסֵף
דְּרוֹש דָּת לְמוֹרֶשֶת / וּלְסוֹד קנֵה רֶשֶׁת
חָקֹר פְּתַח שַׁעַר / סַכֵּל עֲצַת נַעַר
תַּקֵּן פְּרִי טַעַם / תָּפֵץ קְשִׁי זָעַם.


ומה עור: (196)
וּמָה עִוֵּר אֲשֶׁר עֵינוֹ בְּרֹאשׁוֹ
וּבוֹ צֹרֶךְ לְכָל דָּרֵי נְשִׁיָּה
אֲשֶׁר יִיגַע יְמֵי חַיָּיו לְהַלְבִּישׁ
מְתֵי אֶרֶץ וְהוּא עֵרֹם וְעֶרְיָה.


אם ראש: (196)
אִם רֹאשׁ דְּבָרְךָ אַחֲרִית הַשֵּׁם תְּשַׁו
דַּע כִּי אֱמֶת תַּעַן בְּמַאְמָרֶיךָ
תִּמְצָא יְדִידִי מַחֲמַד נַפְשִׁי בְּמוֹ
רֵאשִׁית דְּגָנֶךָ וְיִצְהָרֶךָ.


וחכה על פני: (197)
וְחַכָּה עַל פְּנֵי מַיִם תְּשַׁלַּח
וְדָג גָּדוֹל אֲרַמִּי יַעֲלֶה לָךְ.


אחיות נתנו: (197)
אֲחָיוֹת נִתְּנוּ לִבְכוֹר יְהוּדָה
שְׁתַּיִם הֵן וְהָאַחַת בְּעוּלָה
וְשֹׁכֶבֶת בְּחֵיקוֹ הַבְּעוּלָה
וְיוֹשֶׁבֶת לְצִדּוֹ הַבְּתוּלָה.


ראה שרביט: (197)
רְאֵה שַׁרְבִיט קְצַר קוֹמָה וְנִקְלֶה
וְהוּא בִסְגוֹר וְסַפִּיר לֹא יְסֻלֶּה
יְרַקְרַק מִבְּלִי נֶגַע כְּאָדָם
בְּמַדְוֵה אַהֲבָה גוּפוֹ מְחֻלֶּה
פְּנֵי חשֶׁק וְלֵב אַמִּיץ כְּעשֶׁק
וְגוּף חֵשֶׁק אֲכָלוֹ עַד לְכַלֵּה
נְבוּב הַגּוּף חֱגוּר יָרֵךְ וְחֹמֶשׁ
מְתִים יַחְלֹש וְגִבּוֹרִים יְסַלֶּה
לְבוֹר יָרוּץ כְּמוֹ סֹבֵא אֱלֵי כוֹס
וְכַשֹּׁאֵב אֱלֵי מַעְיָן לְמַלֵּא
בְּפִיו שִׁנֵי כְפִיר אִם חָשְׂכוּ רֹק
מְלַאכְתּוֹ כַּחֲפָצָיו לֹא יְמַלֵּא
חֲמִשָּׁה יוֹעֲצִים וּמְשָׁרְתִים לוֹ
בְּאַהְבָתָם יְמֵי חַיָּיו יְבַלֶּה
עֲבֹדַת שִׁיר וְתִפְאֶרֶת לְעֹשֶׂה
פְּנֵי מֶלֶךְ וְשָׂרִים בּוֹ יחַלֶּה
עֲבֹדָתוֹ לְמִלְחָמָה וְשָׁלוֹם
מְחַיֶּה עֵת וְאַחֶרֶת מְכַלֶּה.


שמאלו אתנה: (198)
שְׂמֹאלוֹ אֶתְּנָה פִדְיוֹן לְנַפְשִׁי
וְאִם אֵינָם עֲלֵי סִדְרָם כְּתוּבִים
אֲבָל לֹא אֶמְכְּרֶנּוּ בַּחֲמִישִּׁים
כְּבָשִׂים נִמְצְאוּ עִמּוֹ גְנוּבִים.


שלשה הם: (199)
שְׁלֹשָה הֵם אֱמוּנָה מַעֲשֵׂיהֶם
קְשֵׁי מֵצַח וְהָעַזּוּת אֲבִיהֶם
כְּשֶׁתֶּעְצַם קְטָטָה בֵּין שְׁנֵיהֶם
צְעִיָרם בָּא וְהִפְרִיד בֵּין שְׁנֵיהֶם


בליעל ויריח: (199)
בְּלִיַּעַל וְיָרִיחַ מְדָנִים
וְעַז מֵצַח וְיַפְרִיד בֵּין עֲצוּמִים
לְשׁוֹן צֶדֶק וְיַחְבִּיר הָעֲמִיתִים
וְיַקְבִּיעַ שְׁלוֹמִים בַּיְקוּמִים.


קח משמך: (199)
קַח מִשְּׁמָךְ וּשְׁמִי שְׁתֵּי אוֹתוֹת
אַחַת לְאַחַת תִּהְיֶה דוֹמָה
וַחְקֹר אֲשֶׁר נִשְׁאַר וְרֵאשִׁיתוֹ
הָסֵר וּבַתָּוֶך תְּהִי שׂוּמָה
וַהְפֹךְ אֲשֶׁר תִּמְצָא וְשַׁלַּח אֶל
דּוֹד חַסְדְּךָ יַגִּיד בְּלִי דוּמָה
דּוֹד עַל שְׁמָךְ נִקְרָא לְהִתְפָּאֵר
וּבְךָ יְמִינוֹ בַּזְּמָן רָמָה
שָׁווּ שְׁמוֹתֵיהֶם וְלָךְ יִתְרוֹן
עָלָיו כְּעַל סַהַר מְאוֹר חַמָּה.


ומה מת: (200)
וּמֶה מֵת עַל פְּנֵי אֶרֶץ מְשֻׁלָּח
וְעָרוֹם יִקְבְּרֻהוּ הָאֲנָשִׁים
וְיִחְיֶה תּוֹךְ קְבֻרָתוֹ וְיוֹלִיד
יְלָדִים יֵצְאוּ כֻלָּם לְבֻשִׁים.


אמר מה הוא: (200)
אֱמֹר מַה הוּא אֲשֶׁר יַעַן דְּבָרִים
בְּלִי לָשׁוֹן וְיָשִׁיב מַאֲמָרִים
וּמַאְמָרָיו לְמֵרָחוֹק שְׁמֻעִים
וְנֶגְדּוֹ כָּל לְשׁוֹנוֹת הֵם קְצָרִים.




ומי חשוק: (201)
וּמִי חָשׁוּק אֲשֶׁר תִּפְנֶה בְּכָל עֵת
אֱלֵי פָנָיו וְתִרְאֶה בּוֹ דְבָרִים
בְּנָסְעוֹ מִמְּךָ יָפִיק רְצוֹנְךָ
וְלֹא יוֹעִיל בְּשִׁבְתּוֹ בַחֲדָרִים.


אמר לי: (201)
אֱמָר לִי מַה דְּמוּת בָּתִּים לְבָנִים
בְּתוֹךְ קִרְיָה יְרַקְרֶקֶת סְתוּמָה
וְיוֹשְבֶיהָ כְּעֵין אֹדֶם אֱמוּנִים
בְּמַיִם וַעֲפַר אֶרֶץ וְחוֹמָה.


ומה צפור: (201)
וּמֶה צִפּוֹר אֲשֶׁר יָקִיא שְׁחוֹרִים
יְשָׁרִים גַּם תְּמִימִים בַּעֲבָרִים
וְהוּא חַלָּשׁ וְהוּא גִבּוֹר וְהוּא דַל
וְהוּא אִלֵם יְרַנֵּן כַּמְּהִירִים
וְהוּא לֹא חַי וְגַם לֹא מֵת וְדָמוֹ
יְשַׁו מַרְפֵּא לְמוֹ קֶטֶב מְרִירִים.
ומה מלך: (202)
וּמֶה מֶלֶךְ בְּמִגְבַּעַת אֲדֻמָּה
וּמַלְבּוּשׁוֹ תְּכֵלֶת חוּר וְרִקְמָה
בְּהִלּוּכוֹ גְבַהּ לִבּוֹ וְקוֹלוֹ
יְעוֹרֵר הַיְּשֵׁנִים מִתְּנוּמָה.


מידעי במו: (202)
מְיֻדָּעַי בְּמוֹ מַחֲצִית שְׁלֹשָה
תְּגַלוּ אֶת צְפוּן הַשֵּׁם בְּחָכְמָה
דְּעוּ הַשֵּׁם וּאִם הִפְלִיא סְתָרָיו
לְמִלְכָּה שַׁאֲלוּ תַּעַן רְאוּ מָה.


הפך השם: (203)
הֲפֹךְ הַשֵּׁם וְתִמְצָא רַב פְּעָלִים
גְּבִיר שֵׂכֶל וְלוֹ שֵׁם בַּשְּׁלשִׁים.


ידידים שאלו: (203)
יְדִידִים שָׁאֲלוּ עַל שֵׁם עֲמִיתִי
וְרֹאִים אָמְרוּ אַיּוֹ בְּפִיהֶם
הֲיַעַמְדוּ לְפָנָיו הַנְּפִילִים
וְהוּא פֶּרֶשׁ מְזָרֶה עַל פְּנֵיהֶם.


אחר עשרה: (203)
אַחַר עֲשָׂרָה שִׂים אֲבִי חָכָם
חָרָשׁ וְגַם חֹשֵׁב לְמַטֵּה דָּן
וּתְנָה לְךָ בֵּית יַעֲקֹב אַחַר
מֵאָה וְתִמְצָא סוֹד וְתִתְעַדָּן.


איך נעלם: (204)
אֵיךְ נֶעֱלַם מִמְּךָ
הַשֵּׁם וְהוּא נִרְאֶה
קַדֵּם חֲצִי אַחְרוֹן
וַהְפֹךְ חֲצִי רִאשׁוֹן.


אשרי ידידים: (204)
אַשְׁרֶי יְדִידִים לָמְדוּ דָתֵנוּ
יִתְחַבְּרוּ תָמִיד כְּחֶבְרָתֵנוּ
אִם יַעֲבֹר זָר בֵּין שֵׁנינוּ נִגְזְרָה
אוֹתוֹ וְנָשׁוּבָה לְקַדְמָתֵנוּ.


תנה את עינך: (204)
תְּנָה אֶת עֵינְךָ אַחַר יְהוּדָה
וְאֶת בֵּיתְךָ בְּנֵה אַחַר תְּקוּפָה
גְּרַע מִזֶּה חֲמִישָּׁה וַחֲמִישָּׁה
וּמִזֶּה תַעֲבִיר שָׁפָה בְּשָׁפָה.


בשבעים אב: (205)
בְּשִׁבְעִים אַב מְשָׁרֵת טוֹב תְּשַׁסֵּף
וּבֵין אָבִיו וְאִמּוֹ אַל תְּאַסֵּף
וְאִם אַתָּה תְאַסְפֵמוֹ בְּיַחַד
יְשׁוּבוּן אֶל מְדוֹרָמוֹ בְּכֹסֶף.


הפך רכבו: (205)
הֲפֹךְ רִכְבּוֹ וְשִׂים בֵּיתוֹ בְּרֹאשׁוֹ
וְאֶת קַרְסוֹ תְּנָה מֵעַל לְכַפּוֹ.


ומה דקה: (205)
וּמֶה דַקָּה וְרַקָּה וַחֲלָקָה
וְאִלֶּמֶת מְדַבֶּרֶת בְּחָזְקָה
וְהֹרֶגֶת בְּנֵי אָדָם חֲרִישִׁית
וְדַם אֵילִים בְּמוֹ פִיהָ מְרִיקָה.


ומה מעון: (206)
וּמֶה מָעוֹן בְּלִי שַׁעַר מְסֻגָּר
בְּמַקֶּבֶת וְגַרְזֶן לֹא יְפֻגָּר
וְשֹׁכְנִים שָׁם מְתֵי מִסְפָּר בְּבָתִּים
מְסֻגָּרִים וְזֶה מִזֶּה לְבַד גָּר.


קחה אש: (206)
קְחָה אֵשׁ אַהֲבָה רַבָּה יְתֵרָה
וְזֹאת הָאֵשׁ עֲרָבִית לָךְ פְּתֹרָה
הֲפֹךְ פִּתְרָהּ וְשִׂים בָּה קוּף תְּחִלָּה
יְהִי שִׁמְךָ בְּזֶּה הַשֵּׁם מְקֹרָא.


ראיתם דג: (206)
רְאִיתֶם דָּג בְּלָעוֹ דָּג
וְדָג בָּלַע חֲמֵשׁ עֶשְׂרֵה
וְקָם לִפְנֵי אֲחִי צִידֹן
אֲשֶׁר לִפְנֵי אֲרָם קֹרֵא.


ומה פרדס: (207)
וּמַה פַּרְדֵּס נְטָעָיו הוֹד וְיֹקֶר
אֲשֶׁר נֹתְנִים פְּרִי עֶרֶב וּבֹקֶר
וּבוֹ פֶלֶג מָלֵא מַיִם יְפוּצוּן
לְהַשְׁקֹתוֹ בְּמֶתֶק אֵין לְחֵקֶר.


אמר לאיש: (207)
אֱמֹר לָאִישׁ אֲשֶׁר הִפְלִיא שְׁמֵהוּ
הֲלֹא דוֹדִי יְגַלֶּה אֶת סְתָרָיו
יְמִין נָשׂא וְנִשְׁבַּע בָּאֱלֹהִים
וְאָמַר אַךְ רְאוּ בִן רֹאשׁ דְּבָרָיו.


כי תשאלו: (207)
כִּי תִשְׁאֲלוּ מִי תֶאֱהַב וְאֶעֱנֶה
וָאֹמְרָה מִי יִתְּנָה לִי אֵבֶר
הֵם אָמְרוּ לִי מַה שְּׁמוֹ וָאֶעֱנֶה
טוּרֵי שְׁנֵיהֶם חֻבְּרוּ בוֹ חָבֶר.
סקל בלבך: (208)
סַקֵּל בְּלִבֶּךָ נְתִיב דַּעַת וְגַם
שִׂים לִבְּךָ לָזֹאת וְהָבִין מוּסָר
אֹתוֹת שְׁמוֹ שָׁלֹש וְתוֹכוֹ נֶחֱשַׁב
שָׁלֹש הֲכִי סָבִיב שְׁמֹנֶה עָשָׂר.


ומה תראה: (208)
וּמַה תִּרְאֶה בְּמָאתַיִם שְׁמֶךָ
בְּמֵאָה יִהְיֶה נִרְאֶה לְכָל אִישׁ
וְהַמִּסְפָּר תְּהִי הֹפֵךְ וְתִמְצָא
צְבִי חֵן לֹא מְסֻלָּה הוּא בְּגָבִישׁ.


שמנה בהסירך: (208)
שְׁמֹנָה בְּהֲסִירְךָ מֵחֲמִשָּׁה
שְׁמוֹ תִמְצָא בְּאוֹתִיּוֹת שְׁלשָׁה.


יעלת החן: (209)
יַעְלַת הַחֵן תִּשְׁאָלֵנִי
אֶת מִי חָשַׁקְתָּ בִּצְבָאוֹת
וָאֹמַר לָהּ אִם לֹא תֵדְעִי
הָסִירִי אֵת הַשֵּׁשׁ מֵאוֹת.


ומה בכה: (209)
וּמַה בֹּכָה בְּלִי עַיִן וְעַפְעַף
בְּבִכְיָהּ יִשְׂמְחוּ בָּנִים וְאָבוֹת
וְעֵת תִּשְׂחַק וְלֹא תִבְכֶּה בְעֵינָהּ
בְּשָׂחֲקָהּ תַּעֲצִיב כָּל הַלְּבָבוֹת.


גביר בו שש: (209)
גְּבִיר בּוֹ שֵׁשׁ וְאֵין בּוֹ שֵׁשׁ וּבוֹשֵׁשׁ
לְהִדָּרֵש לְדֹרְשִׁים אֶת דְּמוּתוֹ
*וּמָשַׁךְ אַחֲרָיו אֶת… יְדִידוֹ
וְהִתְוָה תָו עֲלֵי מֵצַח עֲמִיתוֹ.


רביעית מ"ם: (210)
רְבִיעִית מֵ"ם בְּרֹאשׁ הַשֵּׁם
וּמֵ"ם כָּפוּל בְּאַחְרִיתוֹ
וְחֶשְׁבּוֹן מֵ"ם וּמַחְצִית מֵ"ם
וְשִׁשָּׁה יִפְתְּרוּ אֹתוֹ.


בראש השם: (210)
בְּרֹאש הַשֵּׁם תְּשַׁוֶּה כַּף כְּפוּלָה
וְדַע כִּי כַף כְּפוּלָה אַחֲרִיתוֹ
וְתוֹכוֹ כַף כְּפוּלָה הִיא וְיֵש בּוֹ
חֲמִישִּׁית כַּף וּמִי יַשִּׂיג קְצָתוֹ
וְאֶמְצָעוֹ בְּמַחְצִית כַּף וְגַם מֵעֲשִׂירִית
כַּף תְּגָרַע מַחֲצִיתוֹ.


ממחמדי אהבי: (210)
מִמַּחֲמַדַּי אֹהֲבַי שַׁוּוּ
הָאַחֲרִית בִּשְׁמוֹ וְרֵאשִׁיתוֹ
וּקְנֵי מְנוֹרָה נוֹסְפוּ לוֹ זֶה
דוֹדִי אֲשֶׁר עָלַי תְּשׁוּקָתוֹ.


ומה מלך מפרנס: (211)
וּמֶה מֶלֶךְ מְפַרְנֵס אֶת עֲדָתוֹ
נְדִיב הַלֵּב מְקַנֵּא בַאֲחוֹתוֹ
וְלֹא יוּכַל אֱכֹל פִּתּוֹ לְבַדּוֹ
אֲבָל מֵרִיב לְאִישׁ יָבֹא לְבֵיתוֹ.


קחה ראשית: (211)
קְחָה רֵאשִׁית שְׁמָךְ גַּם אַחֲרִיתוֹ
וּמַהֵר נָא בְּבֵיתְךָ לַעֲשׂוֹתוֹ
צְלִי אֵשׁ אוֹ מְבֻשָּׁל בַּקְדֵרָה
בְּחַיֶּיךָ אֲנִי אֶתְאַו רְאוֹתוֹ.


בעת נרפש: (215)
בְּעֵת נִרְפַּשׂ מְקוֹר הַשִׁיר וְנִשְׁחַת
מְאַסְתִּיהוּ וְנַפְשִׁי גָעֲלָה בּוֹ
וְאֵיכָה גּוּר אֲרִי יֵט אֶל נְתִיבוֹ
וְשׁוּעָלִים קְטַנִּים הִלְּכוּ-בוֹ.


אחי שכל: (215)
אֲחִי שֵׂכֶל אֲשֶׁר יָדָיו לְאֹרְחִים
וְלַהֵלֶךְ בְּהִתְנַדֵּב בְּנֵי עָב
מְלֵאָה מִנְּעִים אֹכֶל תְּנֵנִי
לְנֶגְדָּם כִּי עֲטוּפִים הֵם בְּרָעָב.


הוי הלמדים: (216)
הוֹי הַלּוֹמְדִים חָכְמַת עַצְלוּת
וּלְדַעַת הָאֵל קָרְאוּ אוֹב
הֵם סָתְמוּ מַעְיַן הַחָכְמָה
וַאֲנִי לֹא אֶמָּנַע לִשְׁאֹב
אִם קִנֵּא אִישׁ בִּי עַל דַּעְתִּי
אוֹסִיף דַּעַת יוֹסִיף מַכְאוֹב.


יום קננה: (216)
יוֹם קִנְּנָה יוֹנָה בְּקַן עֹרֵב
שַׂחְתִּי אֲהָהּ חַיָּה בְמוֹ אָרֶב
טוֹב שַׁחֲרוּת עֹרֵב לְעֵת בֹּקֶר
מִזָּהֳרֵי יוֹנָה לְעֵת עָרֶב.


שובי יחידה: (217)
שׁוּבִי יְחִידָה אֶל מְנוּחֵךְ שׁוּבִי
תָּמִיד לְכִסֵּא הָאֱלֹהִים שְׁבִי
כִּסְאוֹת אֲדָמָה מַאֲסִי תֵּדְעִי הֲכִי
עָלִית אֱלֵי מָרוֹם וְשָׁבִיתָ שֶׁבִי
הִשְׁתַּחֲוִי וּתְנִי לָאֵל כָּבוֹד וְעוֹז
וּמְקוֹם בְּנֵי אֵלִים תְּהִלּוֹת הָבִי.


בעלי ריב: (217)
בַּעֲלֵי רִיב וְנִיב אֲהָבִים וְנִיבוֹ
דִּין עֲשׂוּ אֶל אֱנוֹשׁ מְאֹד מַר לְבָבוֹ
נִזְרְעוּ בַּבְּכִי בְּעֵינַי וְהֵצִיץ
צִיץ וְשׁוֹשָׁן דְּבַשׁ בְּפִרְיוֹ וְאִבּוֹ
עֵת אֲחַשֵּׁב בְּסוֹד לְבָבִי לְלָקְטוֹ
אֶחֱזֶה אֶפְעֶה וְשָׂרָף סְבִיבוֹ
יַעֲנוּנִי רְאֵה בְּעֵינְךָ וְיָדְךָ
אַל תִּגַּע לְשָׁם וְלֹא תַּעֲבָר בּוֹ. 


דאגה שברה: (218)
דְּאָגָה שָׁבְרָה לִבִּי בְּכָל עֵת
בְּנֵי אִישׁ עַל רְדֹף אַהַב עֲצָבוֹ
יְרִיבוּהוּ עֲלֵי חֵשֶׁק צְבִי חֵן
וְעַל כִּי אַהֲבַת נַפְשׁוֹ אֲהֵבוֹ
וְיוֹכִיחוּ עֲלֵי רֻבֵּי דְּמָעָיו
בְּעֵת זָכְרוֹ וּמִדֵּי דַּבְּרוֹ בּוֹ
וּמוּמוֹ נָתְנוּ כֻּלָּם הֱיוֹתוֹ
פְּנֵי יוֹמָם וְזֵר לַיִל סְבִיבוֹ
וְהוּא נִשְׁבַּע בְּחֵי אַהַב וְחֵשֶׁק
לְבִלְתִּי יִשְׁמָעָה מֵרִיב יְרִיבוֹ
אֲבָל יִצְפֹּן יְקֹד חִשְׁקוֹ וְדוֹדָיו
בְּתוֹךְ לִבּוֹ לְבִלְתִּי רוּם לְבָבוֹ. 


לבי עמד כי מי בסוד: (218)
לִבִּי עֲמֹד כִּי מִי בְּסוֹד
תּוֹכֵן לְבָבוֹת יַעֲמֹד
אַל תַּהֲרֹס לִרְאוֹת דְּבַר
סֵתֶר וְאַל תִּיקַד יְקֹד
מִמִּפְלְאוֹת הַצּוּר חֲדַל
כִּי אֵין רְשׁוּת לְךָ בַּיְּסוֹד
מִמַּלְאֲכוּתוֹ רֵד וְאַל
בִּמְקוֹם גְּדוֹלִים תַּעֲמֹד
גּוֹל עַל אֲדֹנָי דַּרְכֶּךָ
וּבְטַח בְּעֵת נוֹחַ וְנוֹד
אַל יַאֲמִינְךָ עֵת רְקוֹד
אַל יַחְרִידְךָ עֵת סְפוֹד
אַל תַּחְמֹד אָרְחוֹת אֱנוֹשׁ
הַצּוּר וְאֹרְחֹתָיו חֲמֹד
כִּי תַּעֲבֹד מַלְכֵי אֱנוֹשׁ
עַבְדֵי עֲבָדִים תַּעֲבֹד
עִתֵּי רְצוֹנָם שָׁוְא וְרִיק
וִימֵי חֲרוֹנָם אוֹי וְשֹׁד
טוֹב לַעֲבֹד מֶלֶךְ אֲשֶׁר
לוֹ יָאֲתוּ הָדָר וְהוֹד
הוּא שֶׁזְּבָדְךָ טוֹב בְּחֵיק
אוֹמֵן וְלֹא יֶחְדַּל זְבֹד
חַכֵּה עֲצָתוֹ וַעֲזֹב
אֶת כָּל עֲצַת רֵעַ וְדוֹד
יִהְיֶה לְרֵאשִׁיתְךָ פְּרִי
וּלְאַחֲרִיתְךָ עוֹד וְעוֹד
מִזְבַּח תְּשׁוּבָה קוּם עֲשֵׂה
גַּם יִצְרְךָ עָלָיו עֲקֹד
כִּי טוֹב וּמֵטִיב הוּא לְכָל
קָרוֹב וְכָל מַרְחִיק נְדֹד
אַל נָא תְּבַקֵּר אַחֲרֵי
מַעֲשָׂיו וְעַל דַּלְתּוֹ שְׁקֹד
הַטּוֹב בְּעֵינָיו יַעֲשֶׂה
אִם לִחְיוֹת אִם לַאֲבֹד
אָמַר יְהִי אוֹר וַיְהִי
צִוָּה וְיָקוּם יַעֲמֹד
וַיַּרְא אֱלֹהִים כָּל אֲשֶׁר 
עָשָׂה וְהִנֵּה טוֹב מְאֹד.


הר הלבנון אחזה מנגד: (220)
הַר הַלְּבָנוֹן אֶחֱזֶה מִנֶּגֶד
קָרוֹב וְלֹא אֹכַל פְּרִי הַמָּגֶד
כֵּן יָעֲצוּ עָלַי עֲוֹנוֹתַי וְכֵן
אִוּוּ מְתֵי חָמָס וּבֹגְדֵי בָגֶד.




בכל לבי אמת ובכל מאדי: (221)
בְּכָל‑לִבִּי, אֱמֶת, וּבְכָל‑מְאֹדִי
אֲהַבְתִּיךָ, וּבִגְלוּיִי וְסוֹדִי.
שְׁמָךְ נֶגְדִּי – וְאֵיךְ אֵלֵךְ לְבַדִּי?
וְהוּא דוֹדִי – וְאֵיךְ אֵשֵׁב יְחִידִי?
וְהוּא נֵרִי – וְאֵיךְ יִדְעַךְ מְאוֹרִי?
וְאֵיךְ אֶצְעַן? – וְהוּא מִשְׁעָן בְּיָדִי!
הֱקִלּוּנִי מְתִים, לֹא יָדְעוּ כִּי
קְלוֹנִי עַל כְּבוֹד שִׁמְךָ כְבוֹדִי.
מְקוֹר חַיַּי – אֲבָרֶכְךָ בְחַיָּי,
וְזִמְרָתִי ­– אֲזַמֶּרְךָ בְעוֹדִי!

עמדו ברקים קט: (221)
עִמְדוּ בְרָקִים קָט וְהִתְמַהְמָהוּ
מִי שָׂמְכֶם רֶכֶב לְיֹאשִׁיָּהוּ
וַהֲלֹא יְדַעְתֶּם לֵב בְּיָדוֹ נֶאֱחַז
כַּמָּה נְדֹדוֹ מִתְּמוֹל עִנָּהוּ
עֵינִי בְּמִזְרָח בָּחֲלָה עֵת רָאֲתָה
אוֹרָיו אֲשֶׁר מִמַּעֲרָב נָגָהוּ
וּלְמַעֲנוֹ אֶרֶץ גְּבוֹהָה מִזְּבֻל
כִּי מַעֲלוֹתָיו מִזְּבֻל גָּבָהוּ
עָבַר וְנֶחְפַּז לַהֲלֹךְ הָהּ יַעֲזֹב
אֵידוֹ בְּלִבּוֹת בַּעֲדוֹ תָמָהוּ
רִכְבֵי חֲרוּזִים נֶחְפְּזוּ צֵאת אַחֲרָיו
לוּלֵי אֲשֶׁר לַשִּׂיג מְרוּצוֹ לָהוּ
מִלֵּב אֲשֶׁר נִקְנָה בְּצוּף מִלָּיו וְהֵן
נִמְשַׁךְ לְבָבִי לַאֲשֶׁר קָנָהוּ
כַּמָּה בְעָלוּהוּ אֲדוֹנִים כֵּן אֲבָל
מֵאֵן דְּבֹק כִּי אִם בְּיֹאשִׁיָּהוּ.


הם הם ימי תבל: (222)
הֵם הֵם יְמֵי תֵבֵל וְלֵילֶיהָ
אַל נָא תְסִיתְךָ בַּהֲבַלֶיהָ
הִתְנַכְּרָה כִּי לָבְשָׁה רִקְמָה
אָרְגוּ יְדֵי עַב טַל פְּתִילֶיהָ
רִקְמַת עֲרוּגַת צִיץ עֲרוּכַת פָּז
מִמִּשְׁבְּצוֹת זָהָב מְעִילֶיהָ
דִּמְעַת עֲנַן בֹּקֶר עֲלֵי לֶחְיָהּ
כִּי בִקְּרָהּ וַיֵּבְך ְּ עָלֶיהָ
לֹא גִלְּתָה מַתַּת יְבוּלֶיהָ
עַד קִנְּאָה בִּצְבָא זְבֻלֶיהָ
מֵאֵת עֲצֵי עָבוֹת צְלָלֶיהָ
מִטַּלֲלֵי אוֹרֹת טְלָלֶיהָָ
רוּחַ שְׂמָחוֹת נָשְׁפָה נֶשֶׁף
וַיִּמְחֲאוּ כַף כָּל שְׁתִילֶיהָ
כַּף תָּקְעוּ כִּי תָקְעוּ דוֹדִים
אֶת-אָהֳלֵיהֶם בֵּין אֲהָלֶיהָ
תִּשְׁלַח לְחוֹלֵי אַהֲבָה רֵיחַ
פֶּן תִּגְּפֵם אַהְבָה וְחֵלֶיהָ
הִיא שׁוֹבֲבָה רוּחָם וְחָשְׁבוּ כִּי
מַחְתָּה לְאַהְרֹן בֵּין גְּחָלֶיהָ
עַל רִצְפַת שֵׁשׁ שָׁחֲקוּ מַיִם
זַכּוּ כְאַהְבָתָם גְּחָלֶיהָ
יִשְׁתַּקְשְׁקוּ גַּלִּים וְיֶהְמוּ עַד
הָיוּ לְפִימוֹת עַל כְּסָלֶיהָ
תִּסֹּב עֲלֵיהֶם כּוֹס מְלֵאָה אוֹר
לֵב הַנְּזִירִים יֵשְׂטְְ אֵלֶיהָ
כִּתְמֵי זְהַב אוֹפִיר גְּנָזֶיהָ
עַד טָהֲרָה מִכָּל בְּדִילֶיהָָ
אַל תִּשְׁאֲלוּ עַל מִלְחֲמוֹתֶיהָ
כִּי לוֹט וְנֹחַ מֵחֲלָלֶיהָ
לֹא בָלְתָה אַךְ יָסְפָה עֶדְנָה
עַד הֵן וְהִנֵּה דַּם בְּתוּלֶיהָ
יָפָה מְמָאֶנֶת לְהִסָּתֵר
תִּסְחַב סְבִיבָהּ אוֹר בְּשׁוּלֶיהָ
לֹא הֶעֱלִימוּהָ כְּלֵי שֹׁהַם
אַךְ חֻבְּאוּּ תַּחַת מְעִילֶיהָ
דַּלָּה וְכִמְעַט לֹא יְדַעְנוּהָ
לוּלֵי בְשָׂמִים הֵם רְכִילֶיהָ
כִּי רָקֳחֶיהָ רָקֳחֵי בֹשֶׂם
גַּם רֹכְלֵי הַמֹּר בְּרוֹכְלֶיהָָ
תַּהְרֹג וְהִיא חַיֵּי הֲרוּגֶיהָ
תַּחְלִיא וְהִיא מַרְפֵּא לְחוֹלֶיהָ
לֹא הֶעֱלִים עֵצָה בְּכִלְיוֹתַי
מָשׂוֹשׂ אֲשֶׁר נֶחְבָּא בְכֵלֶיהָ
כָּזֹה וְכָזֶה שִׁוְּתָה תֵבֵל
נֶגְדִּי לְנַשּׁוֹתִי עֲמָלֶיהָ
כִּמְעַט וְאֹמַר בַּעֲדָהּ לֹא זֹאת
לוּלֵי אֲשֶׁר אַכִּיר פְּעָלֶיהָ
הִתְבָּאֲשָׁה עִם כָּל נְדִיבֶיהָָ
גַּם שָׁלְחָה יָד אֶל אֲצִילֶיהָָ
לָרִים כְּסִילִים עַל כְּסִילֶיהָָ
וַעְלוֹת נְפָלִים עַל נְפִילֶיהָָ
תַּפְרִיד וְלֹא תַחְבִּיר כְּאִלּוּ אֵל
יַצֵּב עֲלֵי פֵרוּד גְּבוּלֶיהָָ
עֵת יַשְׂמְאִילו ּ מַאֲמִינֶיהָ
אוֹ יַאֲמִינוּ מַשְׂמְאִילֶיהָ
אֵין לָהּ בְּיָפְיָה ּ מַחֲמַד כִּי אִם
חָכְמָה וְהָלֹךְ עַל שְׁבִילֶיהָ
וּרְאוֹת פְּנֵי מַלְכָּה וְאַבִּירָהּ
הַשַּׂר יְהוּדָה שַׂר חֲיָלֶיהָָ
הוּא הֶחֱיָה חָכְמָה וְאֵיךְ יֹאמְרוּ
חָכְמָה תְּחַיֶּה אֶת בְּעָלֶיהָ
תֹּאמַר וְהוּא פֵשֶׁר אֲמָרֶיהָ
תִּמְשֹׁל וְהוּא עִנְיַן מְשָׁלֶיהָ
בַּת רַעֲיוֹנָהּ זָרְחָה לּוֹ אוֹ
כִּימַת מְזִמָּה עִם כְּסִילֶיה ָ
שִׁירֵי בְנֵי אָסָף יִרֵאוּהָ
וַיִּתְּנוּ נִזְרָם לְרַגְלֶיהָ
נָשְׁקוּ עֲפַר מִדְרַךְ נְעָלֶיהָ
כִּי יָרְאוּ לִנְשֹׁק נְעָלֶיהָ
לֹא חָטְאָה כִּי נָדְבָה לַעְבֹד
פֶּסֶל אֲנִי כֹּפֶר פְּסִילֶיהָָ
מֵאַהֲבָתָהּ פֵּרְקָה נִזְמָהּ
לַעְשׂוֹת עֲגִילִים לַעֲגָלֶיהָ
אֵיךְ אָמְרָה כִּי אָכְפָה עָלַי
וַעְדִי עֲדָיִים לִי בְּמִלֶּיהָָ
לֹא כָבְדוּ עָלַי דְּבָרָיו לוּ
כָבְדוּ בְּרֹאשׁ כַּלָּה כְּלִילֶיהָ
עוּרָה אֲבִיר חָכְמָה וְהִנָּעֵר
יִשְׁתַּחֲווּ לָךְ כָּל שְׁחָלֶיהָ
כִּי לִבְּךָ שָׁרְשָׁהּ וּמַטָּעָהּ
וּלְשׁוֹנְךָ פִּרְיָהּ וְעָלֶיהָ
מִי זֶה בְּמִלְחַמְתָּהּ אֲשֶׁר יַעְמֹד
נֶגְדָּךְ וְאַתָּה רַב פְּעָלֶיהָ
וּלְךָ לְבַדְּךָ הִיא וְזוּלָתְךָ
הָיוּ לְזָנָב נֶחְשָׁלֶיהָָ
הִנֵּה לְךָ בַּת אַהֲבָה מֵאֵת
נֶפֶשׁ בְךָ חִשְׁקָהּ וְגִילֶיהָ
אִם לֹא בְךָ תַּפִּיל חֲבָלֶיהָ
תָּחִיל וְתִזְעַק בַּחֲבָלֶיהָ.


התנכרה שבת ומעדניה: (226)
הִתְנַכְּרָה שַׁבָּת וּמַעֲדַנֶּיהָ
אֵלַי וְלֹא אַכִּיר הֲדַר פָּנֶיהָ
אֵיךְ יִשְׁלַו לִבִּי וְאֵיךְ יִיטַב בְּיוֹם
לֹא אֶחֱזֶה צִיּוֹן וְלֹא בָּנֶיהָ. 


שמחה בני תורה: (227)
שִׂמְחוּ בְּנֵי תּוֹרָה וּמוֹרֶיהָ
הַיּוֹם בְּגִיל חֶמְדַּת פְּאֵרֶיהָ
יוֹם רֹאשׁ מְבִינֶיהָ עֲטֶרֶת פָּז
וּפְאֵר יְכַהֵן עַם הֲדָרֶיהָ
גָּאוֹן אֲשֶׁר כָּל סוֹד סְתָרֶיהָ
חָקַר וְגַם בָּא אֶל חֲדָרֶיהָ
גִּנַּת אֲהָבָיו נָתְנָה הַיּוֹם
רֵיחָהּ לְכָל עֵבֶר וּמוֹרֶיהָ.


למה לנפש: (227)
לָמָּה לְנֶפֶשׁ הַכְּסִיל תִּשְׁוִי
נַפְשִׁי וּמָה יִתְרֵךְ עֲלֵי גֵּוִי
עַד אָן כְּסִילוּת שַׂמְתְּ יִתְרוֹנֵךְ
יִבְעַל פְּתַיּוּת בָּךְ וְלוֹ תִּנְוִי
לָמָּה תְּגָרְשִׁי חוּץ עֲצַת חָכָם
מִמֵּךְ וְעֵצוֹת הַכְּסִיל תַּנְוִי
מָה תֶּהֱמִי עָלַי וְתִשָּׁפְכִי
שׁוּבִי לְתוֹךְ גֵּוֵךְ וְתִקָּוִי
עַד אָן אֲקַנֵּן לִי בְּהַר כֶּסֶל
עַד אָן בְּסַלְעוֹ אֶחְצְבָה חֲגָוִי
עַד אָן אֱהִי קָץ בֵּין מְפַתֵּי לֵב
וּבְתוֹךְ אֲלָפִים אֶתְּנָה נָוִי
עָם לֹא יְבִינוּן כֹּל כְּאִלּוּ הֵם
גּוּפִים בְּלִי טֻחוֹת בְּלִי שֶׂכְוִי
אֵיכָה צֳרִי גִּלְעָד יְהִי קָרוֹב
אֵלַי וְאָמוּת בָּחֳלִי מַדְוִי
אִם יִקְצָרָה עָלַי לְבוּשׁ שֵׂכֶל
הִנֵּה אֲבִי בִּין יַאֲרִיךְ מַדְוִי
לָמָה אֱהִי כָּל יוֹם נְגוּעַ יַד
סִכְלוּת וְיִהְיֶה הוּא פְּקִיד שַׁלְוִי
נֶגְדּוֹ בְּכָל אִישׁ תִּמְצְאִי מַחְסוֹר
אַךְ תִּמְצְאִי אִתּוֹ אֲחוֹת יִשְׁוִי
הִפְכִי שְׁמָהּ עוֹד תֶּחֱזִי דִּמְיוֹן
פָּנָיו אֲשֶׁר מֵהֶם אֲקַו זִיוִי
שִׁלְחִי לְעַמּוּד הַיְקָר סֵפֶר
אוּלַי וְהַסֵּפֶר יְהִי וָוִי
יַחְבִּיר נְדֹד בֵּינוֹת שְׁנֵינוּ אָז
תִּרְאִי אֲשֶׁר תִּרְצִי וְתִתְאַוִּי
עַד אָהֳלוֹ שִׁיתִי קְצֵה נוּדֵךְ
תִּקְעִי גְּבוּלֵךְ שָׁם וְתִתְאַוִּי
עִזְבִי מְתֵי צָמָא וְדִרְשִׁי לָךְ
מָקוֹר אֲשֶׁר יֹאמַר שְׁתִי וּרְוִי
לִלְקֹט בְּדֹלַח מִדְּבַר פִּיהוּ
כִּי יִתֶּנָה מַנִּי עֲלֵי שְׂלָוִי
אַשְׁרֵיךְ בְּיוֹם בּוֹ תִּפְגְּעִי וּבְיוֹם
לִפְנֵי אֲשֶׁר אָהַבְתָּ תִּשְׁתַּחֲוִי
עַד תֶּאֱרִי מִגְדֵי עֲצֵי דַּעַת
עַד תִּלְמְדִי מִפִּיו וְתִצְטַוִּי
אִם תִּצְּקִי מַיִם עֲלֵי יָדָיו
הִנֵּה שְׁאֵלָתִי וְהֵן תָּוִי
אִם תֹּאמְרִי אֵלָיו סְפָחֵנִי
יַעְטֵךְ בְּלִוְיַת חֵן וְתִלָּוִי
אִם תִּרְעֲבִי בַּר נָעֳמוֹ שִׁבְרִי
אוֹ תִּצְמְאִי מַעֲנוֹ קַוִּי
אִם מִמְּאוֹרוֹ יֶאֱצַל עָלַי
עַל בַּעֲלֵי חָכְמָה אֲגַל מַסְוִי
אֶשְׂחַק לְכָל חַכְמֵי סְפָרַד עַד
אַטֶּה אֱלֵי שִׁנְעָר קְצֵה קַוִּי
עִנְיַן דְּרָכַי זֶה וְאִם יֹאבֶה
אֶפְנֶה וְאָשׁוּב אֶל סְפָר קְצָוִי
אוֹ אֶהֱלֹךְ לִי עַד מְרָתַיִם
אָבוֹא גְּבוּל חִוִּי וְהָעַוִּי
אוֹ לַחֲזוֹת פָּנָיו לְבַד דַּיִּי
זֹאת הִיא סְחוֹרָתִי וְזֶה מִקְוִי
אוּלַי לְהֵטִיב לִי יְהִי זוֹכֵר
מִצְוָה לְבִלְתִּי יַעֲזֹב לֵוִי
אֶתְאַו הֱיוֹתִי לוֹ לְאִישׁ לֹוֶה
גַּם אַחֲרֵי כֵן לַעֲבֹד מַלְוִי
כִּי אֶחֱשֹׁב לִקְחוֹ בְּתוֹךְ לִבִּי
רַב הוֹן בְּאוֹצָרִי וּבִמְזָוִי
עַד תִּפְגְּעִי פָּנִים בְּפָנִים בּוֹ
זִכְרוֹ עֲלֵי מֵצַח וְיָד הַתְוִי
אַל תִּפְחֲדִי מִשֵּׂאת חֲרָזַיִךְ 
כִּי הוּא יְכַפֵּר לָךְ וְאִם תַּעְוִי
רִקְמִי מְחֻבָּר שִׁיר וּמָפְרָדוֹ
בַּשֵּׁשׁ אֲשֶׁר תּוֹךְ רַעֲיוֹן תִּטְוִי
וּתְנִי לְרֹאשׁ הוֹדוֹ כְּלִיל שִׁירֵךְ
וּנְעִים זְמִירֵךְ לַעֲנָק שַׁוִּי
אִם יַעֲנֵךְ שָׁלוֹם לְהַחְבִּירֵךְ
אָכֵן מְאֻשָּׁרָה מְאֹד תִּהְוִי
אוֹ אִם יְרַחֵק מַעֲנוֹ מִמֵּךְ
דֹּמִּי לְאֵשׁ פֵּרוּד וְהִכָּוִי
רַב לָךְ נְעִים זִכְרוֹ וְדַיֵּךְ אִם
צַלְמוֹ תְּשׁוּרִין בַּחֲלוֹם חֶזְוִי
זִכְרוֹ וְאִם לֹא תֶּחֱזִי פָּנָיו
אַל תִּשְׁכְּחִי וּפְאֵר שְׁמוֹ חַוִּי
אֶל שׁוֹאֲלֵךְ מִי אַתְּ וְשִׁפְחַת מִי
אֲמָרַי אֲנִי שִׁפְחָה לְרַב לֵוִי.


בדי ערוגות: (231)
בַּדֵּי עֲרוּגוֹת הַזְּמָן זָרְחוּ
וּפְנֵי סְעִיפֵי זָהֳרֵיהֶם צַחוּ
טַל גַּרְגְּרֵי עֹפֶר דְּלָפִים שָׁלְלוּ
וּכְנַף צְלָלָיו הֵן בְּצָיוֹן אָחוּ
קָם אוֹת לְשׁוֹשַׁנֵּי עֲרוּגוֹת מַעֲרָב
מֵהַרְרֵי אֵשׁ נַחֲלֵיהֶם גָּחוּ
שֶׁמֶשׁ תְּבוּנוֹת בֵּין לְחָיָיו זָרְחָה
וּבְנֵי עֲצֵי שֵׂכֶל לְפִיו צָמְחוּ
אָח לַפְּלִילִים מֵהֲדַסָּיו חָמְסוּ
לִבּוֹת עֳפָרִים אֶל דְּרוֹר יָרָחוּ
פַּחֵי נְחָשָׁיו רֻקְּעוּ עַל רִצְפַת
תַּלְמוּד וְקֻשְׁיוֹתָיו תְּמוֹל פֻּתְּחוּ
נוֹלַד לְעַיִשׁ אָח וְרֵעַ אֶל בְּנֵי
כִּימָה בְּלֶחְיוֹ אָהֳלָם מָתְחוּ
כּוֹכְבֵי יְקָר מִזְרָח אֲלֵיכֶם שׁוֹכְנֵי
מַעֲרָב בְּחַבְלֵי שִׁמְשְׁכֶם פָּרְחוּ
חָבְרוּ בְּלֵיל חֶבְרָה גְּדוּדֵי רוֹם לְחֹק
זֶה יַעֲנֶה יָפְיוֹ וְזֶה יִשְׁתַּחוּ
הֵיךְ הֶחֱרַשְׁתֶּם עַל אֲדוֹנֵיכֶם אֲבִי
הַשִּׁיר קְצִירֵי פִּיו לְיָם שֻׁלְּחוּ
זֶה הוּא בְּנוֹת צִיּוֹן וְעוֹד מָה תִּשְׁאֲלוּ
עַיִשׁ דְּחוּ פַּעֲמֵי אֱלִיל וְזָנְחוּ
עֹפֶר שְׁלָחוֹ אֵל לְעֵדוּת גַּם אֱלֵי
בֵּית הַפְּלֵיטָה אֶל נְדוֹד אָרְחוּ
מֹר אָסְפוּ דּוֹדִים וּבֹשֶׂם מִשְּׁמוֹ
בּוֹ הָמְרְחוּ כֹּל בַּנְּדֹד הָמְרְחוּ
בּוֹאוּ לְיַד שִׁמְשׁוֹ יְכַפֵּר בְּעַדֵּיכֶם
עַל יְדֵי אַב הַשְּׂרָד תִּזְבְּחוּ
הֵן אִתְּכֶם אוּרִים וְלָמָּה תֶּחֱשׁוּ
לִשְׁאוֹל בְּשׂוֹרוֹת הַזְּמָן תִּקְּחוּ 
רַק מִכְּנַף אֶרֶץ זְמִירוֹת הַצְּבִי
נִשְׁמַע וְרֵיחַ פַּעֲמוֹנָיו פָּחוּ
עַל צִיץ שָׂמוֹ מִכְתַּב צֳרִי גִּלְעָד לְעָם
בִּנְדֹד מְרוֹרֵי הַזְּמָן הָמְשְׁחוּ
חַיֵּי בְּשָׂרֵיהֶם תְּלוּיִים בֵּין שְׁתֵּי
עֵינִי וְאִם עֵינַי בְּנוּדוֹ טָחוּ
עָלַי תְּלוּנָתִי וְעַל נַפְשִׁי אֲבָל
אֶתְמַהּ עֲלֵי יָמִים אֲשֶׁר בָּרְחוּ
עָב לֶחְיְךָ אֶשְׁאַל לְבַדָּהּ שֶׁכְּבַר
עֵינֵי תְּמוּנֶיהָ תְּמוֹל פָּקְחוּ.


באתם למימי: (233)
בָּאתָם לְמֵימֵי מַעֲיָן וַתֹּאמְרוּ
הִנֵּה לְאַט הוֹלכִים כְּמֵי שִׁלֹּחַ
מַה תַּעֲשׂוּ עַתָּה וּמֵימָיו מֵי גְאוֹן
יַרְדֵּן אֲבָל מֵי יָם אֲבָל מֵי נֹחַ.


נפש אשר כבד: (233)
נֶפֶשׁ אֲשֶׁר כָּבֵד מְאֹד חָלְיָהּ
עַד אִוְּתָה לִהְיוֹת שְׁאוֹל צָרְיָהּ
עַד מֶה תְּיַחֵל אַחֲרֵי נָמֵס
חֶצְיָהּ וְחִצִּים יַחְלְפוּ חֶצְיָהּ
נַהֲרֵי דְמָעוֹת נָשְׂאוּ קוֹלָם
וּתְהֹם אֲנָחָה נָשְׂאָה דָכְיָהּ
כִּי מֵאֲנוּ יָמִים עֲשׂוֹת חֶפְצָהּ
וַיִּהְיוּ כֻלָּם יְמֵי עָנְיָהּ
תִּיגַע לְרִיק עַל מַעְיְנוֹת חֵפֶץ
תִּדְלֶה וְרֵיקָם יַעֲלֶה דָלְיָהּ
אִמְרוּ לְתֵבֵל תַּעֲבִיר שִׁלְחָהּ
כִּי נִסְּתָה נַפְשִׁי כְּלֵי מִרְיָהּ
לֹא אֶפְחֲדָה לִלְשׁוֹן כְּלָבֶיהָ
כִּי הִנְנִי בֵּין מַלְתְּעוֹת אַרְיָהּ
קָשְׁתָה מְאֹד רוּחִי לְמוּל קַשְׁתָּהּ
עַד תָּמְהוּ צוּרִים לְרֹב קָשְׁיָהּ
תִּשְׂחַק לְדִמְעָתִי כְשׁוֹשַׁנָּה
תִּשְׂחַק וְדִמְעַת עָב עֲלֵי לֶחְיָהּ
רִקְמַת צְבָעֶיהָ כְּצִפְעֹנִים
עַל כֵּן אֲנִי לֹא אֶחֱמֹד יָפְיָהּ
בִּמְעַט דְּבַשׁ רֶגַע הֱסִיתַתְנִי
וָאֶמְצְאָה מֵי רֹאשׁ בְּסוֹף כֶּלְיָהּ
גִּנַּת שְׂשׂוֹנִי יָבְשָׁה לוּלֵי
מִכְתָּב לְיֹאשִׁיָּה אֲשֶׁר הֶחְיָהּ
מָצְאֶה בְמִכְתָּבוֹ עֲדָנֶיהָ
וּבְטוּב שְׁמוֹ שַׁמְנָהּ וְשִׁקּוּיָהּ
וַתַּעֲטֶה עִמּוֹ מְעִיל שָׂשׂוֹן
אַחַר אֲשֶׁר הִתְנַצְּלָה עֶדְיָהּ
יָדוֹ אֲחוֹת עָנָן וְכָמוֹהוּ
עָלְתָה לְמָרוֹם שָׁבְתָה שִׁבְיָהּ
וַתַּעֲשֶׂה מָרוֹם כְּסִיל נִזְמָהּ
וַהְמוֹן בְּנֵי-עָשׁ נָתְנָה חֶלְיָהּ
כִּי רִבְּצָה בַפּוּךְ בְּדֹלָחָהּ
גַּם בַּתְּכֵלֶת שִׁבְּצָה מִשְׁיָהּ
נָטְעָה בְלִבִּי אַהֲבָתוֹ גַּן
וַתַּעֲשֶׂה פֶרִי וְזֶה פִּרְיָהּ
נַפְשִׁי אֲהֵבַתּוּ וּבוֹ תִדְבָּק
עַד יוֹם תְּשַׁלֵּם לַזְּמָן נִשְׁיָהּ
לֹא מָצְאָה דַיָּהּ בְּכָל-תֵּבֵל
לוּ פָגְעָה בּוֹ מָצְאָה דַיָּהּ
הִתְאַוְּתָה לִרְאוֹת הֲדַר פָּנָיו
לוּ יַחְפְּצוּ יָמִים בְּמַאְוַיָּהּ
כִּי לֹא לְאָדָם מַחְשְׁבוֹתָיו אַךְ
כָּל הַדְּבָרִים יָד עֲלֵי כֵּס יָהּ.


עפר עלי פניו: (235)
עֹפֶר עֲלֵי פָנָיו נְקֻדַּת מָר דְּרוֹר
*תִּדְמֶה…לְ… עֲרוּגַת לֶחֱיוֹ
פָּנָיו כְּאִלּוּ כִתְּבָם סֹפֵר בְּעֵט
מָלֵא וְנָטַף בָּם מְעַט מִן הַדְּיוֹ.


אלופי או רעי אתה: (236)
אַלּוּפִי אוֹ רֵעִי אַתָּה
שִׁמְשָׁךְ עָרֵב וַיֵהָפֵךְ
בִּלְבֶן סִפְרָךְ טוּרֵי קַדְרוּת
וּבְסַפִּירְךָ כִּתְבֵי נֹפֶךְ
כָּתוּב בָּהֶם כִּי מִלֶּחְיָךְ
דָּם נָקִי עוֹד לֹא יִשָּׁפֵךְ.


חתן בחי שמך: (236)
חָתָן בְּחֵי שִׁמְךָ וְחֵי מַלְכִּי
אַל יִשְׁלְחוּ יָד בִּי חֲבֵרֶיךָ
אֶהְּיֶה סְגֻלָּה לָךְ וְתִשְׁלַח בִּי
יָדְךָ וְיַד אֵשֶׁת נְעוּרֶיךָ.


אם נפשך יקרה בעיניך: (237)
אִם נַפְשְׁךָ יָקְרָה בְּעֵינֶיךָ
אוֹ מַעֲלָה רָמָה רְצוֹנְךָ
יִצְרְךָ יְהִי סוּסְךָ בְּלוּם הַפֶּה
לִדּוֹם וְגַם לִמְשׁוֹל בְּאָזְנֶיךָ
שֵׂכֶל יְהִי כּוֹבַע עֲלֵי רֹאשְׁךָ 
צֶדֶק יְהִי אֵזוֹר בְּמָתְנֶיךָ
לִבְּךָ בְּכָל סָתוּם חֲנִיתֶךָ
לִירוֹת בְּכָל מֻפְלָא שְׁנוּנֶיךָ
מִלְחַמְתְּךָ תָּשִׂים תְּעוּדָתְךָ
חָכְמָה וּמוּסָרִים הֲמוֹנֶיךָ
שִׂים חֵן וְשֵׂכֶל טוֹב לְבוּשֶׁיךָ
יֹשֶׁר וְהַצְנֵעַ סְדִינֶיךָ
מִשְׁפָּט וּמֵישָׁרִים הֲדָרֶיךָ
שֵׁם טוֹב וְאַהֲבַת כֹּל שְׁמָנֶיךָ
תּוֹרָה וְחֻקֶּיהָ מְגָדֶיךָ
מִקְרָא וְסוֹדֶיהָ עֲדָנֶיךָ
מִשְׁנָה וְרָזֶיהָ כְּאַחֶיךָ
תַּלְמוּד וְקֻשְׁיוֹתָיו כְּבָנֶיךָ
שַׁמַּאי וְגַם הִלֵּל חֲבֵרֶיךָ
יוֹסֵי וְרַב אָסֵי שְׁכֵנֶיךָ
קַל בָּרְחָבָה שִׂים מְרוּצֶךָ
וּבְצֵל תְּבוּנָה שִׂים מְלוֹנְךָ
הָפֵק לְכָל דֹּרְשָׁיו רְצוֹנֶךָ
וּמְשֹׁל בְּיוֹם כַּעַס חֲרוֹנְךָ
חֶסֶד בְּכָל בָּשָׂר תְּשַׁו צִנָּה
חֶרֶב לְהִנָּקֵם לְשׁוֹנְךָ
שִׂימָה יְדִידֶיךָ אֲדֹנֶיךָ
וַחֲשֹׁב מְהוֹלָלִים כְּצֹאנְךָ
מוּמְךָ חֲקֹר מֵאֵת אֲהוּבֶיךָ
וּשְׂמַח בְּהוֹכִיחָם בְּפָנֶיךָ
הוֹדֵה וְהִתְוַדֵּה זֵדוֹנֶיךָ 
וַעֲזֹב וְשׁוּבָה מֵעֲווֹנֶיךָ
אַל תַּחֲשֹׂף קָלוֹן לְכָל אָדָם
אִם תֶּאֱהַב סַתֵּר קְלוֹנְךָ
שִׂים כּוּר בְּנֵי אָדָם זְמַנֵּיהֶם
וּבְחֹן וְסִיג תִּמְצָא בְּחוּנֶיךָ
חוֹחִים חֲשֹׁב כֻּלָּם וְהִשָּׁמֵר
וַהֲלֹךְ לְאַט עַל קִמְשׁוֹנֶיךָ
שִׂימֵם בְּשַׂר אֶפְעֶה לְהֵרָפֵא
וּרְחַק וְסוּר מֵרֹאשׁ פְּתָנֶיךָ
אַל תִּהְיֶה חָכָם בְּעֵינֶיךָ
פֶּן יִזְכְּרוּ אִישִׁים צְפוּנֶיךָ
אַל תִּהְיֶה נָדִיב בְּמוֹ פִּיךָ
אַל תִּשְׁלַחָה רֵיקָם עֲנָנֶיךָ
אִם תַּעֲשֶׂה חֶסֶד בְּבֶן אָדָם
שִׂימָה בְּמָקוֹם טוֹב נְתוּנֶיךָ
אַל תַּעֲנֶה פֶּתִי כְּאִוַּלְתּוֹ
פֶּן תִּשְׁמַעָה חֶרְפָּה בְּאָזְנֶיךָ
אַל תִּשְׁפְכָה סַפִּיר בְּאַשְׁפַּתּוֹת
הֹקַר וְכַבֵּד אֶת פְּנִינֶיךָ
שִׂים כָּל בְּנֵי אָדָם כְּאִישׁ אֶחָד
בַּהוֹן כְּדָל וּבְאוֹן כְּרוֹזְנֶיךָ
הָכֵן כְּדֵי כָּל מַחְסוֹרְךָ 
וּמְשֹׁל כְּעַל עֶבֶד בְּבִטְנֶךָ
אִם תַּעֲמֹד מַעְלָה לְרֹאשׁ אוֹ שָׂר
הִלָּחֵמָה כּוֹכְבֵי מְעוֹנֶךָ 
אִם יֵשׁ בְּךָ כֹּחַ עֲשֵׂה חַיִל
אִם לֹא שְׁאַל כַּדַּל בְּקָנְךָ
אִם נֶעֱלָמָה מִמְּךָ פְּלִילִיָּה
הִוָּעֵצָה וּשְׁאַל זְקֵנֶיךָ
אִם תַּעֲלֶה שָׁמְרָה מְקוֹמְךָ
כֵּן גַּם בְּרִדְתְּךָ מִמְּכוֹנְךָ
שִׂים נַפְשְׁךָ תָּוֶךְ בְּכָל דָּבָר
וּבְנֵה עֲלֵי יֹשֶׁר אֲדָנֶיךָ
כַּבֵּד וְהֹקַר אֶת יְלָדֶיךָ
וּזְכֹר הֱיוֹתְךָ אָב לְבָנֶיךָ
דַּדֵּי תְּבוּנָה אִם תְּהִי יוֹנֵק
יֶעֱרַב לְךָ צוּפְךָ וְיֵינֶךָ
צַפֵּה וּמֵרָחֹק רְאֵה נוֹלָד
עוֹרֵר כְּמוֹ צוֹפֶה יְשֵׁנֶיךָ
אַל תֶּחֱרַד לִקְרַאת זְמַנְּךָ
הָכֵן לְצָרוֹת רַעֲיוֹנֶיךָ
שִׂימָה שְׂשׂוֹנוֹתָיו פְּקוּדֶיךָ
גַּם כָּל תְּלָאוֹתָיו שְׂשׂוֹנֶיךָ
לֹא זֶה וְלֹא זֶה יַעֲמֹד לָעַד
לָכֵן דְּחֵה תָּמִיד יְגוֹנְךָ
בִּינָה וְהַכֵּר מַעֲלָתְךָ 
וּשְׁקֹל בְּנֵי אָדָם בְּמֹאזְנֶיךָ
אִם יֵשׁ לְךָ זָהָב בְּכִיסְךָ
יִהְיֶה לְךָ טוֹב מֵחֲתָנֶיךָ
אַל תַּחֲשֹׁב זָהָב לְךָ מִבְטָח
אַל תַּעֲבֹד מַרְבִּית אֲבָנֶיךָ
כִּי לֹא יְחַיְּךָ בְּמוֹתְךָ 
גַּם לֹא יְהִי כֹּפֶר זֵדוֹנֶיךָ
תִּמְעַל וְתִשָּׂא חֵטְא בְּקִנְיָנָם
גַּם תַּעֲזֹב הַכֹּל לְנִינֶיךָ
תִּיגַע לְאִישׁ יָבוֹא מְקוֹמְךָ
תִּבְנֶה וְגַם תִּקְנֶה לְמוֹנֶיךָ
עָזְבָה קְנוֹת עָזוּב בְּלֶכְתְּךָ
וּקְנֵה אֲשֶׁר יֵלֵךְ לְפָנֶיךָ
תֵּן לִבְּךָ קֶבֶר לְסוֹדְךָ
יִהְיוּ כְּלָיוֹת נֶאֱמָנֶיךָ
גַּם אִם אֲחֵרִים יַאֲמִינוּךָ
שֹׁמֵר הֱיֵה כָּל פִּקְּדוֹנֶיךָ
עַל יִצְרְךָ דַּעְתְּךָ תְּנָה מוֹשֵׁל
יַעַל רְבִיד חֵן צַוְּרֹנֶיךָ
הָסֵר שְׁקָרִים מִלְּשׁוֹנֶךָ
אַל תַּחֲבֹט כָּזָב בְּגָרְנְךָ
לֹעֵג וְשֹׂחֵק אַל תְּהִי יוֹתֵר
אַל תַּעֲלֶה עַל אַף חֲרוֹנְךָ
נָשִׁים כְּפַחִים שִׂים וְהִשָּׁמֵר
פֶּן יִגְנְבוּ דַּעְתְּךָ וְהוֹנְךָ
אִם תַּחֲמֹד יָפְיָן בְּלִבְּךָ 
בַּסּוֹף תְּהִי מֹרֵט זְקָנֶךָ 
דַּע כִּי בְּלִבֶּךָ וְעֵינֶיךָ
מַעְיָן לְמוֹצָאֵי זְנוּנֶיךָ
מַיִם שְׁתֵה מִתּוֹךְ בְּאֵרְךָ
וּבְחַר לְךָ אֶשְׁכֹּל גְּפָנֶיךָ
קַנֵּא לְנָשִׁים מִקְּרוֹבֶיךָ
אַל תַּאֲמֵן בָּם מַאֲמִינֶיךָ
וּשְׁפֹט לְכָל עַיִן אֲשֶׁר תַּבִּיט
בָּהֵן כְּמִשְׁפָּטְךָ לְעֵינֶיךָ
מַהֵר בְּמוּסָר נַפְשְׁךָ הָבִיא
כִּי עוֹד מְעַט מִזְעָר וְאֵינְךָ
חוּשָׁה וְרוּץ לִהְיוֹת יְסוֹד עוֹלָם
כִּי אָז תְּרוֹמַמְנָה קַרְנֶיךָ
זִכְרְךָ כְּבֹשֶׂם שִׂים בְּחַיֶּיךָ
טֶרֶם יְהוּ מַחְשִׁים שְׁאוֹנֶיךָ
אִם תֶּאֱהַב אוֹצָר וּמַטְמוֹנִים
תּוֹרוֹת בְּלֵב שִׂימָה טְמוּנֶיךָ
הוֹצֵא תְּבוּנָתְךָ לְחֹק מִפְעָל
פִּרְיָהּ בְּיִרְאָתְךָ לְקוֹנְךָ
לֵאוֹר בְּאוֹר חַיִּים לְעוֹלָמִים
הִכּוֹן וְאֵל שַׁדַּי יְכִינְךָ
דַּע נַפְשְׁךָ מָה הִיא וּבַקֵּשׁ לָהּ
בּוֹרֵא וּבִין כִּי הִיא תְּבִינְךָ
יַמְצִיאֲךָ דַּעְתְּךָ וּמַחְשָׁבְךָ
יוֹצֵר בְּלִי צוּרָה מְבִינְךָ
רִאשׁוֹן בְּלִי רֵאשִׁית אֱלֹהֶיךָ
אַחֲרוֹן בְּלִי אַחֲרִית אֲדֹנֶיךָ
בַּקֵּשׁ בְּכָל מָקוֹם בְּלִי מָקוֹם
וּבְכָל זְמַן יוֹצֵר זְמַנְּךָ
וּלְמַד דְּרָכָיו לַעֲשׂוֹת כָּהֵם
וַעֲמֹד וְשִׂים כָּל זֹאת אֱמוּנְךָ.


נטה אל בית ידידך ויינו: (243)
נְטֵה אֶל בֵּית יְדִידְךָ וְיֵינוֹ
וְכוֹס תִּסֹּב כְּשֶׁמֶשׁ עַל יְמִינוֹ
אֲדַמְדָּם טִהֲרָה אוֹתוֹ זְכוּכִית
עֲדֵי בּוֹשׁוּ פְּנִינִים מִפְּנִינוֹ
הֲדָרוֹ רָאֲתָה וַתִּצְפְּנֵהוּ
עֲדֵי לֹא יָכְלָה עוֹד הַצְּפִינוֹ
יְבוֹאֵנִי וְיָנִיס כָּל יְגוֹנִי
וְזֹאת אוֹת הַבְּרִית בֵּינִי וּבֵינוֹ
וְשָׁרִים אַחֲרֵי נֹגְנִים סְבִיבִי
לְמִינֵיהֶם וְכָל יָפֶה לְמִינוֹ.


לא חכמו ימים: (243)
לֹא חָכְמוּ יָמִים וְלֹא סָכְלוּ
רַק נִהֲגָם גַּלְגַּל וְהִתְגַּלְגָּלוּ
אִם טוֹב וְיָשָׁר מִזְּמָן רָע תִּשְׁאֲלוּ
אוֹר בַּחֲצוֹת הַלַּיְלָה תִּשְׁאֲלוּ
אֹמַר לְתוֹלְדוֹת הַזְּמָן הַרְפּוּ מְעַט
אִם יִשְׁמְעוּ אֵלַי וְאִם יֶחְדָּלוּ
אֶתְנַפֵּלָה לִפְנֵי בְּנֵי יָמִים וְהֵם
יִתְנַפְּלוּ עָלַי וְיִתְגּוֹלְלוּ
מִי זֶה אֲשֶׁר יַצִּיב גְּבוּלוֹת הָרְסוּ
אוֹ מִי אֲשֶׁר יַסִּיג גְּבוּל גָּבְלוּ
מֶה לַעֲשׂוֹת עִם תּוֹלְדוֹתֵיהֶם אֲשֶׁר
אֶתְבָּרֵרָה עִמָּם וְיִתְפַּתְּלוּ
הַאִם בְּצֶדֶק וֶאֱמוּנָה שָׁפְטוּ
אוֹ תֹּאֲנָה בִּקְשׁוּ וְהִתְעַלְּלוּ
הֵם הֵם אֲשֶׁר הָיוּ וְאַל יִתְנַכְּרוּ
אִם הֶעֱשִׁירוּ אִישׁ וְאִם שָׁלְלוּ
אֵי זֶה אֲשֶׁר יִכְשָׁר הֲזֶה אוֹ זֶה הֲלֹא
מוֹת זֶה כְּמוֹת זֶה זֶה וְזֶה נִמְשְׁלוּ
הֵם הָעֲרוּמִּים הָעֲמֵלִים שָׂבְעוּ
עָמָל וְלֹא יָדְעוּ לְמִי עָמְלוּ
גַּם סוֹחֲבִים שׁוּלֵי מְעִיל מִן הַזְמָן
גַּם הֵם בְּשׁוּלֵי הַמְּעִיל כָּשְׁלוּ
דַּי לִהְיוֹת בֶּן אִישׁ כְּכוֹכָבִים אֲשֶׁר
עֵת יִגְבְּהוּ מָרוֹם וְעֵת יִשְׁפָּלוּ
אֵיךְ לֹא תְּמוּטֶינָה גְּבָעוֹת אַחֲרֵי 
הִתְגַּעֲשׁוּ הָרִים וְהִתְקַלְקָלוּ
כִּתְמֵי חֲלִי אַהֲבָה אֲשֶׁר הִשְׁתַּפְּכוּ
אַבְנֵי קֳדָשִׁים הֵם הֲיִתְחַלְּלוּ
נִגְלוּ פְּנֵי אֵידָם וְנָגֹלּוּ שְׁמֵי
הוֹדָם וְגָלוּ אֶל אֲשֶׁר לֹא גָּלוּ
כֻּלָּם קְדוֹשִׁים אַךְ בְּתוֹכָם נֶאֱמָן
יִתְקַדְּשׁוּ בִּשְׁמוֹ וְיִתְגַּדְּלוּ
סוֹד עִנְיְנֵיהֶם הַגְּבִיר יִצְחָק אֲשֶׁר
דִּגְלֵי יְקָר בִּיקָר שְׁמוֹ דָּגְלוּ
הָאִישׁ אֲשֶׁר לִבּוֹת יְדִידָיו אַחֲרָיו
הִתְגַּנְּבוּ לָצֵאת וְלֹא נִשְׁאֲלוּ
לֹא יִכְלְאוּ דִּמְעָה עֲדֵי יִכְלוּ וְעַד
יִתְבּוֹסְסוּ בַּדָּם וְיִתְגּוֹלְלוּ
אַזְכִּיר יְדִידוּתוֹ וְיִסְעוּ יִתְדֹת
לִבִּי וְעַל כַּנְפֵי נְדֹד יֶאֶהֲלוּ
מִיּוֹם יְדַעְתִּיהוּ יְדַעְתִּיהוּ בְּחֵיק
חָכְמוֹת הֱנִיקוּהוּ וְלֹא גָּמְלוּ
הַמּוֹשְׁלִים מִמַּמְשְׁלוֹתָיו מָשְׁלוּ
וּבְדַבְּרוֹתָיו מוֹשְׁלִים מָשְׁלוּ
בִּרְכֹב לְבָבוֹ עַל כְּרוּבֵי רַעֲיוֹן
אַחֲרָיו בְּרָקִים מֵרְדֹף נֶעֶצְלוּ
לָמָּה אֲפָאֶרְךָ בְּשֵׁם חָכְמוֹת אֲשֶׁר
יִתְפָּאֲרוּ בְּשִׁמְךָ וְיִתְהַלְּלוּ
כִּי אִם בְּשֵׁם אָבוֹת תְּהִלָּה נָחֲלוּ
וַיְנַחֲלוּךָ אֶת אֲשֶׁר נָחֲלוּ
חַכְמֵי סְפָרַד צֵאתְךָ מִתַּעַרְךָ
אִוּוּ וְכִבְרֹק לַהַטְךָ נִבְהֲלוּ
הָסֵר לְאַט מַסְוֶה וְהִתְנַהֵל לְאַט
פֶּן יֶחֱזוּ פִּתְאוֹם וְיִתְהֹלָלוּ
וִיהִי לְדוֹרְךָ פִּי שְׁנַיִם מִמְּטַר
חָכְמָה אֲשֶׁר מֵאִתְּךָ יִחֲלוּ
אוּלַי פְּנִינִים חֻבְּרוּ מִלִּבְּךָ
עָלַי מְעַט מֵרוּחֲךָ יֶאֶצְלוּ
רוּחִי פְּדוּת טוּרִים רְכִילִים הָלְכוּ
כִּי בַּעֲרוּגַת בָּשְׂמְךָ רָכְלוּ
וּפְדוּת גְּלִילֵי פָּז בְּשָׂמִים רָקְחוּ
עֵת סִפְרְךָ עַל מָר דְּרוֹר גָּלְלוּ
הֶלְאוּ יְדֵי עֵבֶר בְּמִכְתָּבְךָ וְכֵן
בִּדְבָרְךָ שִׂפְתֵי עֲרָב בָּלְלוּ
לֹא תָּפְשׂוּ קָנֶה לְעֵט כִּי אִם קְנֵה
בֹּשֶׂם וְכַרְכֹּם מִשְּׁבָא הוּבְלוּ
לֹא כָּתְבוּ בִּפְנֵי מְגִלָּה טוּר אֲבָל
עֵינֵי צְבִיַּת חֹן בְּפוּךְ כָּחֲלוּ
לָקְחוּ מְגִלָּה מִזְּמַן הַנַּעֲרוּת
וּמְקוֹם דְּיוֹ בַּשַּׁחֲרוּת טָבְלוּ
מֵעַל יְדֵי מֹשֶׁה אֲבָנָיו לָקְחוּ
אוֹ מֵעֲלֵי לֵב אַהֲרֹן נֶאֶצְלוּ
אוֹת אִגְּרוֹתֶיךָ וּמוֹפֵת כַּסְּנֶה
כִּי בָעֲרָה בָם אֵשׁ וְלֹא אֻכְּלוּ
בָּם לָבְשׁוּ שִׁירֵי עֲדָנִים אַחֲרֵי
כִּי פָּשְׁטוּ עֶדְיָם וְהִתְנַצְּלוּ
יִשְׂאוּ שְׁלוֹמִי הַרְרֵי עַד שָׁחֲחוּ 
מוּל דַּר תְּהִלָּתְךָ וְיִסְתַּבְּלוּ
שָׁלוֹם יְחַבֵּר בֵּין גְּוִיּוֹת נִבְדְּלוּ 
תּוֹכָם לְבָבוֹת מִבְּלִי נִבְדָּלוּ.


ראה שכן תבל: (247)
רְאֵה שֹׁכֵן תֵּבֵל
רְאֵה הַכֹּל הֶבֶל
פְּשֹׁט בִּגְדֵי שִׂמְחָה
לְבַשׁ תַּכְרִיך אֵבֶל
אֲשֶׁר יִבְלֶה עִמָּךְ
וְכָמֹהוּ תִבֶל
וְהוּא חֶלְקָךְ מִכָּל
עֲמָלְךָ עַל תֵּבֵל.


רסיסי לילה: (247)
רְסִיסֵי לַיְלָה גַּן הַבְּשַׂמִים
יְרַוּוּ מִבְּלִי דַעַת בְּעָלָיו
וְנִטְפֵי נֹזְלֵיהֶם תֶחֱזֵמוֹ
כְּסַפִּירִים מְמֻלָּאִים בְּעָלָיו.


אם לאלהיך לבד תוחילי: (248)
אִם לֶאֱלֹהַיִךְ לְבַד תּוֹחִילִי 
לָמָּה לְמִקְרֶה הַזְּמָן תָּחִילִי
אִם בֶּאֱמֶת עַל שֵׁם אֲדֹנָי תִּבְטְחִי
אַל תִּדְאֲגִי לִזְמָן וְאַל תָּגִילִי
לֹא כֵן אֲבָל שָׁכַנְתְּ קִבְרוֹת תַּאֲוָה 
וַתִּמְאֲסִי מוּסָר וְלֹא תַּשְׂכִּילִי
שָׁכַנְתְּ מַחְשַׁכִּים וְלֹא רָאִית מְקוֹם
הָאוֹר וְאֵיךְ בֵּין טוֹב לְרַע תַּבְדִּילִי
קָרַב נְדוֹדֵךְ בַּחֲרִי דֶּרֶךְ אֱמֶת 
מָה תַּאֲמִינִי עוֹד וּמָה תַּשְׂמִילִי
בָּךְ יִבְגְּדוּ יָמִים וְטֶרֶם יִבְגְּדוּ
אִם תִּבְגְּדִי בָּהֶם אֲזַי תַּשְׂכִּילִי
דִּרְשִׁי לְנַפְשֵׁךְ נַחֲלָה שֶׁתִּנְחֲלִי
לָעַד וְעִזְבִי אֶת אֲשֶׁר תַּנְחִילִי.


אם הנדד מכל שכם: (249)
אִם הַנְּדֹד מִכָּל שְׁכֶם שִׁכְמִי
אַטֶּה אֱלֵי עֹל סֻבֳּלוֹ שִׁכְמִי
אִם עוֹד בְּיַלְדֵי הַזְּמָן אֶבְטַח
תִּשְׁכַּל בְּחֶרֶב הַזְּמָן אִמִּי
עַל מִי חֲמַס נַפְשִׁי וְרִיבוֹתַי
וּלְמִי תְּלוּנוֹתַי וְלִפְנֵי מִי 
אַגִּישׁ עֲצוּמוֹת לַעֲצוּם עַיִן
עָצְמַת יְגוֹנָיו עִצְּמָה עַצְמִי
לוּ הַזְּמָן יֶחְכַּם וְיֵדַע כִּי
אֶפְחַד לְמָחָר מִבְּעוֹד יוֹמִי
לֹא בָּא לְהַבְרוֹתִי מְעַט נֹפֶת
לַהֲפֹךְ לְלַעֲנָה אַחֲרָיו לַחְמִי
חֵי רַב יְהוּדָה נִשְׁבְּעָה נַפְשִׁי
אִם אֶעֱזֹב תֻּמִּי עֲדֵי תֻּמִּי
לָעַד לְבַל אֶבְטַח בְּיַלְדֵי יוֹם
יוֹם נָעֲמוּ לִי גֵּרְמוּ גַּרְמִי
אֵיךְ אֶסְעַדָה לִבִּי בְּשׁוּר מִכְתָּב
חָקוּק עֲלֵי לִבִּי כְּחוֹתָמִי
אִם הַקְּסָמִים יַחֲיוּן לִבּוֹת
הוּא הַכְּתָב הָיָה לְבַד קִסְמִי
כִּי בָּא וְהֵבִיא רַעֲבוֹן נַפְשִׁי
נֹפֶת וְצוּף מָסַךְ בְּמַטְעַמִּי
בּוֹ נָעֲמוּ אָזְנַי וְנִרְצְעוּ
עַל כֵּן אֲנִי עֶבֶד לְעוֹלָמִי
זֶכֶר יְהוּדָה יַחֲרִיד לִבִּי
אַל תִּקְרְאוּ עוֹד אֹהֲבַי בִּשְׁמִי
שֵׁכָר לְאֹבֵד בַּעֲדוֹ הָבוּ
נוּדוּ לְבַת עֵינִי בְּבַת כַּרְמִי
אוּלַי בְּרִשְׁתָּהּ אֶתְפְּשָׁה יָגוֹן
אֶגְבַּר וְאִנָּקֵם בְּאִישׁ חִרְמִי
אֶרְוֶה בְּיֵין אַהֲבַת כְּרוּב מִמְשַׁח
מָסַךְ בְּנוֹדוֹ בַּבְּכִי דָּמִי
יִתְקַדְּרוּ שָׁמַי בְּצַוּוֹתִי
הוֹלֵךְ בְּמַר שִׂיחִי וּבִשְׁלוֹמִי
נוֹשֵׂא שְׁלוֹמוֹתַי נְהַג וָלֵךְ
פֶּן יַעֲצָרְכָה מֵהֲלֹךְ גִּשְׁמִי
זֵכֶר כְּרוּב לֵב הֶעֱלָה עִמּוֹ
וִיקוֹד עֲזָבוֹ יוֹם נְדֹד עִמִּי
אוּלַי בְּשָׂמָיו יִזְּלוּ עַל אִישׁ
תָּמִיד בְּפִיו תֵּן רֵיחֲךָ בָּשְׂמִי.


מה לי ולכם: (251)
מָה לִי וְלָכֶם יְמֵי נְעוּרִים
אֵיכָה תְּיַפּוּ לְלֵב שְׁקָרִים
נִרְאוּ בְּרֹאשִׁי כְּמוֹ עֲטָרָה
צָמְחוּ לְבָנִים מְקוֹם שְׁחוֹרִים
אַתֶּם חֲבֵרִים לְאִישׁ בְּחַיָּיו
וּבְתוֹךְ שְׁאוֹל לֹא תְּהוּ חֲבֵרִים
לֹא תּוּכְלוּ עוֹד לְפַתְּתֵנִי
אִם תַּחְפְּצוּ פַּתְּתוּ אֲחֵרִים
תֹּאמְרוּ עֲשׂוֹת זֹאת וְאַל יְכֻפַּר
עֲווֹן מְגֻלֶּה וְחֵטְא סְתָרִים
אִם הָאֱמֶת אִתְּכֶם וְתוּכְלוּ
חוֹבִי מְחוּ מֵעֲלֵי סְפָרִים.


מי יעבר לנו לעבר ים: (251)
מִי יַעֲבָר לָנוּ לְעֵבֶר יָם
יִשְׁבֹּר שְׁאוֹן גַּלָּיו וְעֹז דָּכְיָם
יִדְרֹךְ בְּכָל עֹז בָּמֳתֵי יַמִּים
יָשׁוּט עֲלֵי חוֹפָם וְעַל אִיָּם
יָשׁוּט וְיִצְעַד בֵּין עֲרוּגוּת בִּין
עַל אֶשְׁכְּלוֹת כֹּפֶר וְעַל פִּרְיָם
קוֹל תּוֹר עֲלֵי פֶרַח וְעַל כַּפְתֹּר
יָרוּן עֲלֵי אִבָּם וְעַל עָפְיָם
כַּנְפֵי אֳנִי יִפְרֹשׂ אֱלֵי פַתְרוֹס
תֹּרֶן וְנֵס יַעְמִיד עֲלֵי צִיָּם
וּלְפַאֲתֵי מִזְרָח בְּקוֹל יִצְרַח
אֵיפֹה חֲכָמֶיךָ אֱמֹר אַיָּם
וּסְבִיב סְבִיב יִלְקֹט שְׁבִיב וּרְבִיב
עַד כִּי יְחַבֵּר אֶת שְׁבִיס חֶלְיָם
אוֹת עַל פְּנֵי גוֹלָה כְּאוֹר עֹלָה
יִתְבַּשְּׂרוּ כִּי תַם זְמַן עָנְיָם
יָצָא בְּעִקְבֵי צֹאן צְבִי רָצוֹן
יָשִׁיב עֲדָרִים אֶל נְאוֹת רָעְיָם
סָלַל מְסִלּוֹתָם לְהַעְלוֹתָם
רִפַּד בְּאַבְנֵי שֵׁשׁ מְקוֹם דִּחְיָם
נִפְרַץ עֲלֵי פִי אִלְּמִים חָזוֹן
וַיִּתְּנוּ קוֹל אַחֲרֵי דָמְיָם
שָׁכַן עֲנַן כָּבוֹד וְאֵין אַהְרֹן
עָלְתָה בְּאֵר מַיִם וְאֵין מִרְיָם
שָׁלוֹם לְךָ הַצִּיר אֲשֶׁר הֵאִיר
עֵינַי וְעָצַר עַנְנֵי בִכְיָם
הֵן אַחֲרֶיךָ אֵת חֲבֵרֶיךָ
מָשְׁכוּ דְבָרֶיךָ בְּהוֹד צִבְיָם
אָהוּב קְרָאוּךָ אֲבוֹתֶיךָ
אַף מַאֲמָרָם הַזְּמָן קִיָּם
נָתְנוּ צְבָא מָרוֹם לְךָ מָקוֹם
מֵעַל לְכִיּוּנָם וְרֹאשׁ תִּלְיָם
הִתְבּוֹנְנוּ אֶל יָפְיְךָ עֵינֵי
יַלְדֵי יְפִי כִּי אַתְּ יְפֵה פִיָּם
וּלְשׁוֹן אֲרָם וּלְשׁוֹן עֲרָב וּלְשׁוֹן
עֵבֶר עֲבָדוּךָ וְלֹא דַיָּם
קַמְתָּ וְרָקַמְתָּ וְהִשְׁלַמְתָּ
מֵעֶרְבְּךָ דֵי מַחֲסוֹר שִׁתְיָם
הִשְׁתַּקְשְׁקוּ חָכְמוֹת סְבִיבֶךְ
קוּם וֶאֱסֹר רִכְבָּם וְשָׂא תִּלְיָם
פָּרְשׂוּ חֲלִיפוֹת מַחְלְצוֹתֵיהֶם
הִתְעַל בְּרִקְמָתָם לְבַשׁ מִשְׁיָם
נִתְּנוּ בְיָדְךָ מַפְתְּחוֹתֵיהֶם
הֵרַךְ לְךָ אֵל אֶת עֱזוּז קָשְׁיָם
אַל יַחֲרִידוּךָ בְּנֵי יָמִים
וּלְעַג לְעֶבְרָתָם וְעַל חָרְיָם
כִּי יֵשׁ לְךָ מַרְפֵּא בְּפִצְעֵיהֶם
גַּם יֵשׁ לְךָ רִנָּה בְּקוֹל נִהְיָם
שׁוּר תּוֹלְדוֹתֵיהֶם פְּתָנִים הֵם
חַכֵּה רְפוּאָתָם וְגוּר חָלְיָם
אַל תֶּחֱרַד כִּי רֹפְאֵי גִלְעָד
מִן הַפְּתָנִים יַעֲשׂוּ צָרְיָם
הַרְחֵק וְאַל יַבְהִילְךָ דָפְיָם
וּקְרַב וְאַל יַשִּׂיאֲךָ יָפְיָם
אַל תֶּאֱנַף אִם יַּעֲלֶה עָמְקָם
אַל תַּעֲלֹז אִם יֶעֱמַק שִׁפְיָם
הִתְנַהֲלָה אִתָּם לְאִטֶּךָ
יוֹם יֵלְכוּ עִמְּךָ בְּעֹז קִרְיָם
תֵּן מִן יְמוֹתֶיךָ לְצָרְכֶּךָ
חֶצְיָם וְיִשָּׁאֵר לְךָ חֶצְיָם
אַתָּה מְלוּכָה תַעֲשֶׂה עַתָּה
אִם חַחֲךָ תָּשִׁים עֲלֵי לֶחְיָם
אַל יִפְתְּ לִבֶּךָ לְרִיפוֹתָם
פֶּן יִכְתְּשׁוּ אֹתְךָ בְּמוֹ עֶלְיָם
גַּם אַל יְנִיאוּךָ מְקַנְאֶיךָ
הָאֹהֲבִים לִהְיוֹתְךָ סִחְיָם
הוֹסֵף וְיוֹסִיפוּ כְאֵב עַד כִּי
יֵלְכוּ בְּלֵב חָלָל וְגוּף קַיָּם
רָאוּ לְךָ עֵדִים אֲשֶׁר עַד יָם
נָגְעוּ וְשָׁב עִדִּים גְּאוֹן עֶדְיָם
קֶרֶן לְךָ מֵרִים זְמָן מֵרִים
מָתְקוּ בְךָ מָרִים וְסַר מִרְיָם
הֵן בֶּאֱרוֹת בִּינָה לְפָנֶיךָ
אַל תֶּעֱצַל כִּי לִבְּךָ דָלְיָם
וּצְבִי אֲרָצוֹת הִנְּךָ הַיּוֹם
חַכֵּה מְעַט מָחָר תְּהִי אַרְיָם
יוֹם תַּחֲזִיק בִּידֵי תְעוּדָה יוֹם
דִּבְרֵי אֱמֶת תַּעֲמִיד עֲלֵי בָרְיָם
חָכְמוֹת יְחַיּוּ לֵב מְבַקְשֵׁיהֶם
יִתְרוֹן לְךָ כִּי לִבְּךָ חִיָּם
אִם טוֹב לְךָ לִשְׁבּוֹת שְׁבִי לִבּוֹת
הִנָּם לְפָנֶיךָ שְׁבֵה שִׁבְיָם
אִם תִּגְפֵם אוֹ תֶהְדְּפֵם אַתָּה
כָּל מַחֲמֻדֵּיהֶם וּמַאְוַיָּם
מַלֵּא וְהַשְׁקֵה יֵין אֲהָבֶיךָ
וּשְׁנֵה וְשַׁלֵּשׁ לִי מְלֹא כֶלְיָם
אִם עִכְּבוּ יָמִים לְהַרְאוֹתִי
כָּל הַיְקָר בָּךְ שִּׁלְּמוּ נִשְׁיָם
הָפֵץ בְּאוֹר שֵּׂכֶל עֲנַן כֶּסֶל
יִשְׁכֹּן בְּעַד עָבִים וְעַל עָבְיָם
הַמַּהֲלָל חָפֵץ לְהִתְהַלֵּל
עַל כֵּן בְּךָ הֵחַל וּבָךְ סִיָּם
וּרְחַק עֲדֵי תִשְׁחַק צְבָא שַׁחַק
שׁוֹרָם עֲלֵי אַרְיָם וְעַל גִּדְיָם
וִיקַדְּמוּ אֹתְךָ חֲרוּזֵי שִׁיר
רָצִים בְּאֶשְׁכָּרָם וְטוּב שַׁיָּם
וּלְהַרֲרֵי מוֹר יִקְרְאוּ לֵאמֹר
מִי יַעֲבָר לָנוּ לְעֵבֶר יָם.


פעליך רצון האל מפיקים: (255)
פְּעָלֶיךָ רְצוֹן הָאֵל מְפִיקִים
וְעַל מֵצַח זְמָן הֵם כַּעֲנָקִים
וְיָדֶיךָ כְּעָב טַל בַּקְּצִירִים
וְכַאְפִיקִים בְּהֵעָצֵר שְׁחָקִים


שְׁאָר טוֹב לַזְּמָן לָשִׂים שְׁאֵרִית
וְלַחֶסֶד יְסוּדָתוֹ לְהָקִים
וּפָלִיט מִמְּתֵי הַשֵׁם וּמַפְלִיט
שְׂרִידֵי עֹז בְּעִתּוֹתֵי מְצוּקִים


יְבֹאֻנוּ חֲסָדֶיךָ חֲלִיפוֹת
נְעִימוֹת יוֹם לְיוֹם לִי מַעֲנִיקִים
וְיוֹם הִגָּמְלִי מִמַּעֲדַנֵּי
זְמַנִּי שׁד כְּבוֹדָם לִי מְנִיקִים


עֲזַרְתַּנִי בְּיוֹם צָבְאוּ מְצוּקוֹת
וְיָמִים אַחֲרַי חֶרֶב מְרִיקִים
וְקָרַבְתָּ בְעֵת רָחְקוּ קְרֹבַי
וְתִצְדַּק יוֹם לְשׁוֹנוֹת מַחֲלִיקִים


וּמַה תַּגְמוּל בְּיָדִי מֵחֲסָדִים
לְשָׁעוֹת תַּעֲנִיק לִי וַחֲלָקִים
לְבַד מִלֵּב אֲשֶׁר יַעְטֹף וְנֶפֶשׁ
כְּאַיָּל תַּעֲרֹג עַל הָאֲפִיקִים


לְהַשְׁלִים חָקְךָ מֵאֵל וְלָשִׂים
בְּסֵפֶר טוּב פְּעָלֶיךָ חֲקֻקִים
וְלִצְפֹּן לָךְ נְעִימוֹת נִצְפְּנוּ אֶל
יְרֵאָיו בַּאֲמִתּוֹ מַחֲזִיקִים


וְיָמֶיךָ לְמַלְּאֹת כַּאֲשֶׁר שָׂם
בְּפִיוֹת טַעֲמֵי זִכְרָךְ מְתוּקִים.






שאו הרים ומדברים וימים: (257)
שְׂאוּ, הָרִים וּמִדְבָּרִים וְיַמִּים,
שְׁלוֹמִי אֶל יְדִידַי הָעֲגוּמִים,
וְאַל יִדְאַג לְבָבָם בַּעֲדִי – כִּי
חֲבָלִים נָפְלוּ לִי בַנְּעִימִים!
אֲנִי אָמוֹן בְּנֹא אָמוֹן בְּאַרְמוֹן,
מְקוֹם הַפָּז וּמַחְצַב הַכְּתָמִים,
בְּבֵית אַהְרֹן, בְּבֵית אָרוֹן, מְקוֹם רֹן,
מְקוֹם שָׁרוֹן עֲיָנוֹת וַאֲגַמִּים,
בְּבֵית חָכָם, בְּבֵית חָבֵר, בְּבֵית רַב,
בְּבֵית דַּיָּן, בְּבֵית צָדִּיק וְתָמים.
יְרוּשַׁלְמִי – קְדֻשָּׁה לוֹ יְרֻשָּׁה
יְרָשָׁהּ מֵאֲבוֹתָיו הַקְּדוּמִים,
קְדוֹשִׁים מִמְּקוֹם מִקְדָּש יְבוֹאוּן
וּמוֹלַדְתָּם בְּהָרֵי הַבְּשָׂמִים,
אֲשֶׁר נָשָׂא פְאֵר תּוֹרָה וּמִשְׂרָה
כְּשֵׂאת אַהְרֹן פְּאֵר אוּרִים וְתֻמִּים.




למיטב כפרים: (258)
לְמֵיטַב כְּפָרִים וּמִבְחַר נְרָדִים
וְרָאשֵׁי בַּשָּׁמָיִם וּמִינֵי מְגָדִים
עֲרוּגָה עֲרוּכָה סְבִיבוֹת בְּרֵכָה
בְּעֵמֶק בְּרָכָה וּמַעְיַן חֲסָדִים
וְרִצְפַת אֲבָנִים בְּגִנַּת עֲדָנִים
בְּרִצְפַּת אֲדָנִים בְּחָרוּץ רְפוּדִים
וְנוֹזְלֵי עֲמָקִים לְמַעְלָה מְרִיקִים
לְהַמְטִיר שְׁחָקִים וְעוֹלִים וְיוֹרְדִים
כְּאִלּוּ מְקַנְּאִים בְּגִשְׁמֵי נְשִׂיאִים
וְעָפִים וְדָאִים וְהֵמָּה כְּבֵדִים
וְסֻכַּת הֲדַסִּים וְשׂוֹכַת עֲבוֹתִים
וְתוֹרִים וְסִיסִים וְרֵעִים וְדוֹדִים
וְכֹפֶר וְשׁוֹשָׁן וְחָדָשׁ וְיָשָׁן
וְנֶפֶשׁ תְּדֻשַּׁן בְּכָל מַחֲמַדִּים
רְאוֹת מַחֲמַדִּים בְּכוֹסוֹת וְכַדִּים
וְצֶדֶק וּמַאְדִּים אֲלֵיהֶם חֲרֵדִים
מְסִבָּה כְּנֶגֶד חֲמֵשֶׁת בְּנֵי עָשׁ
לְאַהֲרֹן קְדוֹשׁ אֵל חֲמֵשֶׁת יְלָדִים
חֲכָמִים פְּלִיאִים לְמוֹעֵד קְרִיאִים
נְכוֹנִים לְכִסֵּא מְלוּכָה עֲתִידִים
וְרָצִים לְהַשִּׂיג לְמַעֲלַת אֲבִיהֶם
וְהוּא בָּא לְסִינַי וְהֵם עִם רְפִידִים
אֲשֶׁר מַחְצְבָם בְּמִקְדַּשׁ אֲדֹנָי
פְּאֵר יִשְׂרְאֵלִים וְנֵזֶר יְהוּדִים
וַאֲאַיֵּשׁ עַל דְּגָלָיו לְפִי מַהֲלָלָיו
לְפָנָיו חֲיָלָיו וְיֵצְאוּ גְּדוּדִים
קְרָא רַב יְשׁוּעָה לְחָכְמָה וְדֵעָה
וְהָרַע תְּרוּעָה וְיִרְאוּ נְגִידִים
וְלַשַּׂר מְבוֹרָךְ לְבַב הָאֲרִי רַךְ
וְתִרְחַב וְתֶאֱרַךְ לְשׁוֹן הַמְּעִידִים
וְחֶמְדַּת יְהוּדָה בְּכָל לֵב חֲמוּדָה
וְאֹדֶם וּפִטְדָה בְּיָדָיו צְמִידִים
וְנֹעַם שְׁמוּאֵל לְכָל דּוֹד וְגֹאֵל
צְבִי הַרְרֵי אֵל וְחֵן הַיְּדִידִים
וְתַעַל עֲדֵי דֹּק וְתִגַּע לְצָדוֹק
וְתָדוּשׁ וְתָדֹק וְתַרְחִיק נְדֻדִים
צְבִי בֶּן זְקוּנִים כְּבֶן הַשְּׁמוֹנִים
וְכֻלָּם אֲדוֹנִים וְהֵם כַּעֲבָדִים
הֲתִתְמַהּ עֲלֵיהֶם אֱמֹר מִי אֲבִיהֶם 
בְּנִי אַהֲרֹן הֵם וְדַרְכּוֹ לְמֵדִים.


לאט פרוד עלי רעים ואחים: (260)
לְאַט פֵּרוּד עֲלֵי רָעֵם וְאַחִים
וְלִבּוֹת נֶאֱנָקִים נֶאֱנָחִים
לְאַט נַתַּח גְּוִיָּתִי נְתָחִים
לְאַט רַתַּח בְּכִלְיוֹתָי רְתָחִים
הֲפֵרוּד אַהֲרֹן לִבּוֹת יְכִילוּן
הֲיָם גָּדוֹל יְכִילוּן הַטְּפָחִים
יְכִילוּן כַּאֲשֶׁר יָכִיל לְבָבוֹ
חֲמֻדוֹת לֹא יְכִילוּם הַשְּׁבָחִים 
חֲמֻדוֹת מִלְאוּ שֶׁבַע רְקִיעוֹת
וְכִמְעַט מִלְּאוּ שִׁבְעָה מְתוּחִים.


אלהים העלני: (262)
אֱלֹהִים הֶעֱלַנִי מִתְּהוֹמוֹת 
וּמִמַּיִם מְאֹרָרִים וּמָרִים
וּבָאתִי אֶל שְׁתֵּים עֶשְׂרֵה עֲיָנוֹת
בְּנֹא אָמוֹן וְאֶל שִׁבְעִים תְּמָרִים
לְבֵית חֶמְדָּה וְקִנָּמוֹן וְקִדָּה
וְאֶל פַּרְדֵּס נְרָדִים עִם כְּפָרִים
וְאֵל מַעְיָן אֲשֶׁר מִבֵּית אֲדֹנָי
פְּלָגָיו נוֹזְלִים זַכִּים וְקָרִים
וּמַטֵּה אַהֲרֹן גֹּמֵל שְׁקֵדִים 
לְבֵית לֵוִי חֲדָשִׁים לַבְּקָרִים.


לפני כרוב שלש: (263)
לִפְנֵי כְּרוּב שִׁלֵּשׁ אוֹרוֹ שְׁנֵי אוֹרִים
מְעוֹרֵר חֲנִית הַחֵן לְהַעֲבִיד בְּנֵי חוֹרִים
מִפִּיו בְּדֹלַח יִתְפַּזֵּר בְּתוֹךְ מִלָּיו
וְלֹא חֻבְּרוּ מֶנְהוּ כִּי אִם שְׁנֵי טוּרִים
צַחִים כְּמֵי עֵינַי זַכִּים כְּאַהֲבָתִי
תַּמִּים כְּמוֹ תֻּמִּים מְאִירִים כְּמוֹ אוּרִים
אֶבְכֶּה וְאַרְאֶנּוּ טוּרָיו מְפֻזָּרִים
וְיִשְׂחַק וְיַרְאֵנִי דְּמָעַי מְחֻבָּרִים
זַכִּים כְּמִלּוּאוֹת תַּרְשִׁישׁ מְמֻלָּאִים
כְּחֶבְרַת אֲחֵי מוּסָר הוֹלְכִים וּמַזְהִירִים
כִּי מָה יְהִי כִּימָה לִפְנֵי יְפִי חֶבְרַת
דּוֹדִים בְּהִוָּסְדָם רוֹזְנִים בְּנֵי שָׂרִים
הֵם הַמְּעִירִים אֶת אֵשׁ תַּאֲוַת לִבִּי
וַיִּבְקְעוּ לִבְכִי עָבִים מְצֹרָרִים
נַפְשִׁי בְּנַפְשׁוֹתָם קָשְׁרוּ וְאָכֵן יֵשׁ 
בְּגוּפִים מְפֹרָדִים לִבּוֹת מְקֻשָּׁרִים
כִּתְבֵי שְׁלוֹמוֹתָם אוֹ קִנְּמָן בֶּשֶׂם
אוֹ תִּימְרוֹת עָשָׁן בַּמֹּר מְקֻטָּרִים
טוּרִים עֲלֵי כֹּפֶר כְּתוּבִים בְּשֶׁמֶן מֹר
גַּם בַּעֲפַר אַבְקַת רוֹכֵל מְעֻפָּרִים
מִמַּעֲדַנֵּי מֶלֶךְ לָקְחוּ מִנְחָה
הֵם הַשְּׁנַיִם הַנֹּפְלִים בְּמַכְמוֹרִים
חָלְיָם חֳלִי לִבִּי בָּאֵשׁ וּבַמַּיִם
בָּאוּ כְּאִלּוּ הֵם בִּנְדֹד מְיֻסָּרִים
אָכֵן בְּפָגְעֵנוּ בִּגְבִיר אֲהַבְנוּהוּ
חֲבִיבִין לְנַפְשֵׁנוּ חֳלָיִים וְיִסּוּרִים
כֶּתֶם וְרִמּוֹנֵי כֹּפֶר לְשׁוֹלְחֵיהֶם
כַּאֲשֶׁר אֲחֵיהֶם הָאֲבוּסִים כְּבַרְבּוּרִים
הַשּׁוֹאֲפִים לָבוֹא לָרֹב כְּמוֹ קָצִיר
אַחַר שְׁנֵי רֵעִים בָּאוּ כְּבִכּוּרִים
חִכּוּ לְחַכָּה כִּי לְחִכָּם מְאֹד מָתְקָה
וַיְּבַקְּשׁוּהָ תּוֹךְ גַּלִּים וּמִשְׁבָּרִים
הִתְנַצְּלוּ עֶדְיָם עֶדְיֵי סְנַפִּירִים
וַיִּפְשְׁטוּ סוּת קַשְׂקֶשֶׂת כְּסַפִּירִים
אָמְרוּ לְשֹׁלְחֶיךָ הַשַּׂר שְׁלָחָנוּ
גַּם הִנְנוּ אָתָנוּ לְךָ בְּסוּגָרִים
שֶׁמֶשׁ שְׁזָפַתְנוּ מִלַּהֲבֵי חִשְׁקְךָ
אַל תֶּחֱזֶה נָא כִּי אֲנַחְנוּ שְׁחַרְחֹרִים
תַּחַת לְבוּשׁ קַדְרוּת תִּמְצָא לְבֶן שֹׁהַם
גְּזָרִים בְּצָרִים בֵּין קוֹצִים וְדַרְדָּרִים
בֵּינוֹת תְּהוֹם שָׁמְנוּ עָשְׁתוּ כְּעֶשֶׁת שֵׁן
דֶּשֶׁן וְשֶׁמֶן יָזֻבוּ מְדֻקָּרִים
אֵלֶּה אֲשֶׁר עָזְבוּ כֶּרֶם בְּלִי חָמֶר
לִשְׁפּוֹךְ דְּמֵי אֶשְׁכֹּל בָּאוּ כְּאַכְזָרִים
הַשְׁקוֹת וְאֵין אֹנֵס נִשְׁתֶּה וְאֵין שָׁכְרָה
עַל אַהֲבַת זֵכֶר דּוֹדִים מְאֻשָּׁרִים
יְהוּדָה אֲהוֹדֶה לִי בְּלִבִּי וְשִׂפְתוֹתַי
וְיִצְחָק אֲצַחֵק עַל שָׁמְעָם בְּנוֹת שִׁירִים
אַנְשֵׁי חֲמוּדוֹת בֶּן עֶזְרָא וּבֵן יֶשַׁע
מִתְיַחֲשִׂים לָצֵאת לִקְרָב כְּגִבּוֹרִים
הֵמָּה וְחֶבְרָתָם יִשְׂאוּ שְׁלוֹם מַצְבִּיא
דּוֹדָיו וְדֶגֶל אַהֲבָתוֹ כְּנֵס יָרִים
זִכְרָם יְשַׁוֶּה לִי אֵבֶר כְּמוֹ יוֹנָה
לִרְחוֹק נְדֹד אֶרְכַּב יַמִּים וּמִדְבָּרִים
לוּלֵי חֲסָדִים אַחֲרוֹנִים בְּפָגְעִי בָּם 
פָּשְׁטוּ וְלָכְדוּ לִי אֳרָחוֹת וּמַעֲבָרִים
אוּלַי זְמָן יִקְרַב לִרְווֹת בְּדוֹדֵיהֶם 
כִּי הַסְּתָיו עָבַר גַּם נִשְׁמְעוּ תּוֹרִים
וּבֵין כָּךְ וּבֵין כָּךְ אַל יִתְאַחֲרוּ מָעוֹת
מֵאֵת מְעוֹת הַיָּם כִּי קָרְבוּ פּוּרִים
וְכַיָּם וְכִמְעוֹתָיו וְשַׁחַק וְצִבְאוֹתָיו
לְכֻלָּם עֲדֵי עוֹלָם שָׁלוֹם שְׂאוּ הָרִים.


לו יהיה כהן משרת אל: (266)
לוּ יִהְיֶה כֹהֵן מְשָׁרֵת אֵל
בִּימֵי רְאוֹת טוּרִים לְךָ שׂוּמִים
צִוָּה לְכָתְבָם לוֹ עֲלֵי אֵפוֹד
לִהְיוֹת מְקוֹם אוּרִים וְגַם תֻּמִים.


עצי עדן נתנו: (266)
עֲצֵי עֵדֶן נָתְנוּ לְפָנַי תַּפּוּחָם
וּמָסְכוּ לִי יֵינָם וְרָקְחוּ לִי רָקְחָם
שְׁנֵי הַתַּפּוּחִים אֲשֶׁר גַּלְגַּל נָחָם
וְשֶׁמֶש הוֹלִידָם וְסַהַר הִצְמִיחָם
כְּמוֹ שָׁדֶה צָלְמָם וּבָרֶקֶת זַרְחָם
וְנֹפֶת צוּף טַעְמָם וְאַבְקַת מֹר רֵיחָם
וּבָרוּךְ מּבָּנִים נְזִירָם וּמְשִׁיחָם
קְטָפָם מִמִּגְדי לְבַנוֹן וּשְׁלָחָם
וְאָצַל מֵרוּחוֹ וְהֵעִיר אֶת רוּחָם
וְנַתָן מֵהוֹדוֹ עֲלֵיהֶם וַהְרִיחָם
וְעָמַד בָּם טַעְמָם וְלֹא נָמַר רֵיחָם
וְלֹא כָהְתָה עֵינָם וְגַם לֹא נָס לֵחָם




הנה אני כקן לכל עופות: (267)
הִנֵּה אֲנִי כַקֵּן לְכָל עוֹפוֹת
עָפוּ פְּנֵי שַׁחַק וְאֶפְרֹחִים
מַה נָּעֲמוּ יוֹם שִׁסְּעוּ אֹתָם
יַד אֹהֲבֵי חַסְדּוֹ וּפִי אַחִים.


לי קנאו עבים ברב דמעי ואם: (267)

לִי קִנְאוּ עָבִים בְּרֹב דִּמְעִי וְאִם
לָךְ אַב הֲמוֹן קִנֵּא הֲמוֹן הַגָּשֶׁם
כֶּסֶא בְּעַד חֶרֶס וְלֹא שָׁר אֹתְךָ
חֶרֶס בְּתוֹךְ חֶרֶשׂ כְּתַבְנִית גָּשֶׁם
לֵב כֹּל מְשַׂמֵּחַ וּמֵעִיר אַהֲבָה
וּפְנֵי אֱנוֹשׁ מַצְהִיל וּמַגְדִּיל גָּשֶׁם.


יריבוני בך הלכי חשכים: (268)
יְרִיבוּנִי בְּךָ הוֹלְכֵי חֲשֵׁכִים
וְעֹבְדֵי הָאֱלִילִים הַנְּסוּכִים
הֲשִׁיבוֹתִים הֲטוֹב לַעֲבֹד אֱלֹהִים
אֲשֶׁר אֵלָיו אֱלֹהֵיכֶם צְרִיכִים
וְעֵת קִצְפּוֹ אֲנִי עֶבֶד עֲבָדִים
וּבִרְצוֹנוֹ אֲנִי מֶלֶךְ הַמְּלָכִים.


שלמה יאחז: (268)
שְׁלֹמֹה יֶאֱחֹז רָאשֵׁי דְבָרִים
וְיֹאמַר כִּי אֲנִי מַשְׂכִּיל וּמַעְרִים
אֲחֵרִים יֹאמְרוּ כִּי אֵין תְּבוּנָה
בְּקִרְבּוֹ וַהֲלָכָה כַּאֲחֵרִים.




קחה לבי קחה לך משמותם: (269)
קְחָה לִבִּי קְחָה לָךְ מִשְּׁמוֹתָם
שְׁלֹמוֹתָם וְאִם אַחֵר כְּתָבָם
עֲדֵי תִשָּׂא שְׁלוֹמָם מִיְּדֵיהֶם
וּמִפִּיהֶם וְלֹא מִפִּי כְתָבָם.


ואמר מה לעפעפי צבי חן: (270)
וְאֹמֵר מַה לְעַפְעַפֵּי צְבִי חֵן
וְעֵין עֵינָיו אֲשֶׁר נֶהְפַּךְ אֲדַמְדָּם
עֲנִיתִים הֵם כְּלֵי הֶרֶג לְדוֹדִי
וְלָכֵן יַאֲדִימוּ מִשְּׁפָךְ דָּם.


אני כפר לעפר קם בליל: (270)
אֲנִי כֹּפֶר לְעֹפֶר קָם בְּלַיִל
לְקוֹל כִּנּוֹר וְעוּגָבִים מְטִיבִים
אֲשֶׁר רָאָה בְּיָדִי כּוֹס וְאָמַר
שְׁתֵה מִבֵּין שְׂפָתַי דַּם עֲנָבִים
וְיָרֵחַ כְּמוֹ יוֹד נִכְתְּבָה עַל
כְּסוּת שַׁחַר בְּמֵימֵי הַזְּהָבִים.


קרא חתן כתב אלדד ומידד: (271)
קְרָא חָתָן כְּתָב אֶלְדָּד וּמֵידָד
אֲשֶׁר הָיוּ בְּמִנְיָנְךָ חֲשֻׁבִים
שְׁנֵיהֶם נִשְׁאֲרוּ בָעִיר לְבַדָּם
וְלֹא יָצְאוּ וְהֵמָּה בַּכְּתֻבִים.


שחקים נקרעו להיות מעילים: (271)
שְׁחָקִים נִקְרְעוּ לִהְיוֹת מְעִילִים
וְצָבָא קִצְּצוּ לָהֶם פְּתִילִים
יְאַו סַהַר הֱיוֹת שַׂהְרֹן וְכִימָה
תְאַוֶּה לִהְיוֹת גַּם הִיא עֲגִילִים
לְשֶׁמֶשׁ תִּהֲלַךְ עַל הָאֲדָמָה
אֲצוּלַת הוֹד יְלָדוּהָ אֲצִילִים
אֲשֶׁר תַּחְנֶה חֲנוֹת שֶׁמֶשׁ בְּהִלָּהּ
בְּאֹהָלִים אֲרָגוּם הָאֲהָלִים
תְּמַהּ אֵיךְ יַעֲשׂוּ סֻכָּה לְשֶׁמֶשׁ
הֲשֶׁמֶשׁ תַּחֲנֶה תַּחַת צְלָלִים


עצל הלא תבוש ותכלם: (272)
עָצֵל הֲלֹא תֵּבוֹשׁ וְתִכָּלֵם
תִּישַׁן עֲדֵי בֹּקֶר וְתֵאָלֵם
וּבְאָזְנְךָ קוֹל צַעֲקַת עַמִּים
מִתְפַּלְלִים לָאֵל בְּלֵב שָׁלֵם
עָם לֹא יְדָעוּהוּ עֲבָדוּהוּ
אֵיךְ יֹדְעָיו יוּכְלוּ לְהִתְעַלֵּם
קוּם מָה לְךָ נִרְדָּם רְאֵה זָרִים
עֹמְדִים עֲלֵי מִשְׁמָר וְאַתְּ חוֹלֵם.


אהבים העלו בלב להבים: (272)
אֲהָבִים הֶעֱלוּ בַּלֵּב לְהָבִים
לְרָחוֹק רַחֲמָיו אֵלַי קְרוֹבִים
וְאָנָה אֶמְצָאָה קִרְבַת אֱלֹהִים
קְרֹבִים לוֹ כְּיוֹצֵר הַקְּרָבִים
אֲשֶׁר רוּחִי בְּרוּחַ פִּיו בְּרוּאָה 
וְאֵבָרַי בְּיָדָיו הֵם קְצוּבִים
וְאֶת לֻחוֹת לְבָבִי שָׂם כְּלֻחוֹת
אֲשֶׁר מִזֶּה וּמִזֶּה הֵם כְּתֻבִים.


לך מעטה בשפתותיו גדילים: (273)
לְךָ מַעֲטֶה בְּשִׂפְתוֹתָיו גְּדִילִים
לְשַׂר גָּדַל עֲלֵי כָּל שַׂר פְּלָאִים
וְהִיא מִצְוָה כְּכָל מִצְווֹת שְׁקוּלָה
לְאִישׁ שָׁקוּל כְּנֶגֶד הַבְּרוּאִים
יְמִינוֹ תַּעֲנִיק אֹכֶל רְעֵבִים
וּמִפִּיו יַהֲלֹךְ מַלְקוֹשׁ צְמֵאִים
וְאַשְׁרָיו כִּי יְהִי מַעֲטֵה תְּהִלָּה
לְאוֹת הַדּוֹר וְלִנְשִׂיא הַנְּשִׂיאִים.


עמדו עמדו קט: (273)
עִמְדוּ עֲמֹדוּ קָט מְעַט אַחֵינוּ
וּנְבָרְכָה אֶתְכֶם וְאֶת רוּחֵנוּ
הַמְעַט חֲשַׁבְתֶּם יוֹם שְׁלַחְתֶּם אֵשׁ נְדֹד
כִּי תִּשְׁלְחוּ יָד גַּם בְּמַלְקוֹחֵנוּ
הַלְאוֹהֲבִים אֵין דִּין פְּלִילִים אִתְּכֶם
עַד יִקְרְכֶם כָּזֹאת וְתִבָּחֵנוּ
אֵיכָה מְצָאתֶם אַחֲרֵינוּ הַנְּדוֹד
כִּי אַחֲרֵיכֶם הֶאֱבִיד נִצְחֵנוּ
נַחְנוּ גְּלוּיֵי סוֹד וְעוֹד מָה נַעֲלִים
אַתֶּם יְדַעְתּוּנוּ וְאֶת שִׂיחֵנוּ
לֵיל הַפְּרִידָה לֹא שְׁאַלְנוּהוּ מְאוֹר
בֹּקֶר וְאָכֵן בָּא בְּעַל כָּרְחֵנוּ
לֹא נוֹתְרָה בָּנוּ נְשָׁמָה אַחֲרָיו
לוּלֵי נְיַחֵל יוֹם אֱסֹף נִדָּחֵינוּ
הַאִם לְהַשְׁקוֹת הָאֲרָצוֹת בַּבְּכִי
רֶכֶב נְדֹד מֵעִיר לְעִיר יַנְחֵנוּ
כִּמְעַט נְיָאֵשׁ הַלְּבָבוֹת מִיְּקָר
לוּלֵי שְׁכֹן שַׂר הַיְקָר נִכְחֵנוּ
רִכְבֵי עֲנָנִים נֶאֱסֹר עַד אָהֳלוֹ
אִם לֹא יְרַפֶּה הַזְּמָן מִזְחֵנוּ
נֵר מַעֲרָבִי גֵּר בְּאֶרֶץ מַעֲרָב
זִכְרוֹ כְּטוֹטָפוֹת עֲלֵי מִצְחֵנוּ
צִוָּה מְאוֹרָיו לַעֲלוֹת וַיַּהֲפֹךְ
אֶת מַעֲרָבֵנוּ לְמִזְרָחֵנוּ
שִׁיר אִם יְחַבֵּר הַמְּאוֹרִים יִצְעֲקוּ
אֶל זָהֳרוֹ אֵיךְ תַּעֲשֹׁק זַרְחֵנוּ
אוֹ אֶת חֲרוּזָיו יֶחֱזוּ חוּטֵי עֲנָק
יֹאמְרוּ הֲלֹא אֵלֶּה בְּדוֹלְחֵנוּ
שַׂמְנוּם כְּיַיִן עֵת חֳלִי אַהֲבָה וְטוּב
זֵכֶר אֲדֹנֵיהֶם כְּתַפּוּחֵנוּ
אִם יַעֲנֶה עַזּוֹת בְּשִׁירוֹ יוֹם קְרָב
שָׂרֵי גְּדוּד יֹאמְרוּ הֲזֶה שִׁלְחֵנוּ
אוֹ יַעֲנֶה רַכּוֹת לְבָבוֹת יַעֲבִיד
עַד יִצְעֲקוּ אֵלָיו שְׁלַח קָחֵנוּ
מִי זֶה יְשִׂימֵנוּ בְּגִלְיוֹן הַכְּתָב
יִכְתֹּב דְּבָרֵינוּ וְיִשְׁלָחֵנוּ
תִּמְצָא בְּכִפְלֵנוּ כְּמוּסֵי אַהֲבָה
אַף מַעַנְךָ תָּחֹק עֲלֵי לוּחֵנוּ
שִׁמְךָ הֲכִי נִקְרָא בְּשֵׁם צִיר נֶאֱמָן
כִּי עִם שְׁנֵיכֶם בָּא פְּקַח קוֹחֵנוּ
הִמְתִּיק אֲזַי מָרָה בְּצַעֲקָתוֹ וְאַתְּ
מָרָה וְיָם תָּשִׂים כְּיֵין רִקְחֵנוּ
בַּשִּׁיר אֲשֶׁר יֵנִיק דְּבַשׁ מִצּוּר בְּיוֹם
תִּדְבַּק לְשׁוֹנֵנוּ לְמַלְקוֹחֵינוּ
מִמַּעֲרָבְךָ טַל עֲנָנֵינוּ כְּמָן
יֵרֵד וְשַׂלְוִים נִהֲגָה רוּחֵנוּ
אֵלֶּה חֲרוּזַי יֹאמְרוּ לִי נֵלְכָה
נִכְרַע לְמַלְכֵּנוּ וְלִמְשִׁיחֵנוּ
אוּלַי בְּעֵינְךָ יִמְצְאוּ חֵן כִּי לְךָ
יִתְחַנְּנוּ לֵאמֹר נְשָׂא טָרְחֵנוּ
אַל תַּחֲשָׁב לָנוּ חֲטָאָה בַּעֲבוּר
נַעֲרֹךְ לְפָנֶיךָ בְּמַדּוּחֵינוּ
אֵלֶּה פְּרָחֵינוּ וְלֹא גָּמְלוּ עֲדֶן
אוּלַי יְמַהֵר יוֹם גְּמֹל פִּרְחֵנוּ
חוּט זִכְרְךָ הַטּוֹב מְשָׁכָנוּ וְעַד
נִפְגַּע בְּךָ לֹא נַעֲצֹר כּוֹחֵנוּ
מִי יִתְּנֵנוּ בַּעֲלֵי כָּנָף אֲזַי
לֹא דָּלְקָה צִפּוֹר אֲבַק אָרְחֵנוּ
עַד כִּי בְּרָקִים אַחֲרֵינוּ יִצְעֲקוּ
עִמְדוּ עֲמֹדוּ קָט מְעַט אַחֵינוּ.


בכנפי החלום אעוף כיונה: (276)
בְּכַנְפֵי הַחֲלוֹם אָעוּף כְּיוֹנָה
לְהַר הַמּוֹר וְגִבְעַת הַלְּבוֹנָה 
וְאֶרְאֶה אוֹר פְּנֵי שֶׁמֶשׁ בְּהִלּוֹ
וְאֵיכָה נֶאֱצָל עַל הַלְּבָנָה
וְהַצָּבָא אֲשֶׁר יָצָא לְשָׁרֵת
פְּנֵי חָתָן וְלִרְאוֹת הַחֲתֻנָּה
וְשִׁבְעַת כּוֹכְבֵי שַׁחַק כְּאַחִים
סְבָבוּהוּ וְהָיוּ בּוֹ שְׁמוֹנָה
וְאֶשְׁתַּעֲשַׁע בְּכֹל יוֹפִי לְגַבּוֹ
וְכָל יָקָר וְאֵין לַתְּכוּנָה
וְהַמִּשְׂרָה וְהַכָּבוֹד וְהַחֵן 
וְכָל אֵלֶּה עֲלֵי אֹפֶן תְּבוּנָה
חֲלוֹמַי הֶעֱבִירוּנִי עֲלֵיהֶם
וְלֵבָב עֵר בְּתוֹךְ גּוּפָה יְשֵׁנָה
וְשָׁאַלְתִּי לְמֵי אֵלֶּה בְּתֵבֵל
הֱשִׁיבוּנִי לְאַבְרָהָם לְמִקְנָה
צְבִי הָפַךְ נְוֵה צִיָּה לְעֵדֶן
וְהֵשִׁיב אֶת יְמֵי זֹקֶן לְעֶדְנָה
וְלִוְיַת חֵן עֲלֵי רֹאשׁ הַלְּוִיָּה
וְכִמְעַט קִנְאָה בּוֹ הַכְּהֻנָּה
לְאוֹרוֹ יֵלְכוּ יוֹשְׁבֵי קְצָווֹת
וְהוּא לֹא יַהֲלֹךְ אָנֶה וְאָנָה
גְּבִיר נָשָׂא גְּבֶרֶת בַּת גְּבִירִים
וּפָגְעָה הָאֱמוּנָה בָּאֱמוּנָה
רְכַב עַל גַּב זְמָן הִנּוֹ בְּיָדְךָ
וְלֹא נִשְׁאַר לְךָ עָלָיו תְּלֻנָּה
וְהַדָּבָר אֲשֶׁר הוּא לְךָ לְמָגֵן
יְהִי בִּלְבַב מְקַנְּאֶיךָ מְגִנָּה
תְּמַהּ אֵיכָה מְצָאוּהוּ כְּחִצִּים
וְהוּא עִמְּךָ כְּסֹחֵרָה וְצִנָּה
לְעוֹרֵר אַהֲבָה בַּתַּעֲנוּגִים
קְרַב וּשְׁכָב בְּעֶרֶשׂ רַעֲנָנָה
וְשׁוֹשַׁנִּים זְרַעְתָּמוֹ בְּדִמְעָה
יְמֵי פֵּרוּד רְעֵם הַיּוֹם בְּרִנָּה
וּפֶה אֶל פֶּה בְּמַרְאֶה לֹא בְּחִידוֹת
שְׁבַע וּרְאֵה וְהַבֵּט אֶל תְּמוּנָה
קְרַב וּבְעֵת יְבַהֶלְךָ מְאוֹרָהּ
פְּרֹשׂ מִשַּׂעֲרָהּ עָלָיו עֲנָנָה
צְפִירַת חֵן אֲשֶׁר מִימֵי בְּרֵאשִׁית
בְּגִנְזֵי הַיְפִי הָיְתָה צְפוּנָה
בְּחֵיק סַהַר יְלָדוּהָ מְלָכִים
וְהָיָתָה עִם בְּנוֹת עַיִשׁ בְּאָמְנָה
יְדִיד נַפְשִׁי אֲשֶׁר מִכֹּל אֲהָבִים 
אֲהָבָיו דִּבְּרוּ אֵלַי נְכוֹנָה
חֲדֵה וּרְבֵה עֲדֵי יִכְלוּ זְמַנִּים
וְתִתְחַדֵּשׁ בְּךָ מַלְכוּת יְשָׁנָה.


דמע אשר היה כטל חרמון: (278)
דֶּמַע אֲשֶׁר הָיָה כְּטַל חֶרְמוֹן
לָמָּה וְאֵיךְ נֶהְפַּךְ לְמֵי דִּימוֹן
הָיָה בְּרֵאשִׁית הָאֲהָבִים צַח
וַיִּתְּנֵהוּ הַנְּדֹד אַדְמוֹן
אֵין דּוֹד אֲבָל נֶגְדּוֹ נְדֹד יַהֲפֹךְ
שִׁירִי בְּפִי מִסְפַּד הֲדַדְרִמּוֹן
גִּזְרֵי לְבָבִי עַד מְאֹד רַבּוּ
עַד כִּי זְרַקְתִּימוֹ כְּמוֹ כַּמּוֹן
אֶבְכֶּה בְּכָל מִדְבָּר וְאַכְעִיס עָב
כִּי שָׁם אֲגַלֶּה כָּל אֲשֶׁר אֶטְמֹן
עַד קִנְאָה בִּי אָמְרָה אֵיךְ לֹא
תְּצַמַּח פְּרִי כִּי תֵּבְךְּ בִּישִׁימוֹן
וָאֶעֱנֶה לֹא מִמְּעֹט בִּכְיִי
כִּי כַּהֲמוֹנוֹ אֵין בְּכָל הָמוֹן
לוּלֵי יְקוֹד לִבִּי יְרַתֵּחַ
מֵימֵי אֲגַם בִּכְיִי כְּמֵי אַגְמוֹן
הִרְוָה חֲרֵרִים עַד יְצַמַּח בָּם
אֶרֶז וְשִׁטָּה וַעֲצֵי עַרְמוֹן
כַּמָּה מְרוֹרֵי הַנְּדֹד אֶשְׁתֶּה
אֹתָם וְאֶשְׁתָּאֶה בְּשִׁמָּמוֹן
לִרְאוֹת הֲתִצְלַחְנָה דְּרָכַי אִם
יֶשׁ לִי בְּטוֹבַת הַזְּמָן מַטְמוֹן
אֶעְתֹּר הֲיֵעָתֵר זְמַנִּי לִי
אוֹ אַחֲרוֹן יָמַי כְּמוֹ קַדְמוֹן
יִבְנוּ מְזִמּוֹתַי וְהוּא הוֹרֵס
לֹא אוּכַלָה עִמּוֹ בְּנוֹת אַרְמוֹן
עַד אֶפְגַּעָה בִּשְׁנֵי בְּנֵי הַיְקָר
הָיוּ בְּחֵיק בַּת הַיְּקָר אָמוֹן
לֹא קָם כְּמוֹהֶם עוֹד נְאֻם בָּהֶם
כִּנְאֻם בְּבֶן עַמְרָם וּבֶן אָמוֹן
עִמָּם שְׁכוֹל לֹא יָדְעָה מִשְׂרָה
גַּם לֹא תְּעוּדָה יָדְעָה אַלְמוֹן
אֶעֱשֶׂה לְזִכְרָם צִלְצְלֵי שֶׁמַע
כַּעֲשׂוֹת לְשׁוּלֵי הַמְּעִיל פַּעֲמוֹן
אַגִּיד וְלֹא אַגִּיד חֲדָשׁוֹת כִּי
קוֹל פַּעֲמוֹנֵיהֶם כְּקוֹל הָמוֹן
לֹא נָסְעוּ אַךְ נָסְעוּ רוּחוֹת
נוֹשְׂאוֹת בְּזִכְרָם מֹר וְקִנָּמוֹן
בִּכְנַף יְדִידוּת רָחֲפוּ לוּלֵי
כִּי עָקְרוּ לֵב כַּעֲקֹר אַגְמוֹן
אֶכְאַב וְלִי מַרְפֵּא בְּכַנְפֵיהֶם
אֶשְׁתֶּה בְּאַהֲבָתָם עֲסִיס רִמּוֹן
אֶתְגַּבֵּרָה בָּם עַל זְמַן מַעֲבִיד
וּלְהַעֲבִידוֹ אֶרְדְּפָה שַׁלְמוֹן
כִּי אֵין זְמָן מִשְׁתַּחֲוֶה לִי עַד
הִשְׁתַּחֲוָיָתִי בְּבֵית רִמֹּן.




בנות ליל אשר ליל עמיתן: (280)
בְּנוֹת לַיִל אֲשֶׁר לַיִל עֲמִיתָן 
לְעֵינַי שׁוֹבְבוּ קָט מִשְׁנָתָן
בְּצִבְאוֹת רוֹם צְבָאַי הֶחֱלַפְתֶּם
הֲדִמִּיתֶן דְּמוּתָם אֶל דְּמוּתָן
וְעִם הֵם הַצְּבָאִים אֶשְׁכְּחָה כָּל
מְאוֹרֵי אוֹר וְלֹא אֶשְׁאַל עֲלוֹתָן
וְלֹא אֶמְצָא בְּכָל אֵלֶּה תְּמוּרָה
בְּכָל אֶרְצֵם וּמָה יוֹעִיל רְעוֹתָן
הֲיֶשׁ לִי עוֹד בְּעֵינֵי הַזְּמָן חֵן
וְיֵיטִיב מִשְּׁנוֹת קֶדֶם קְצָתָן
לְנִגְמַל מִשְּׁדֵי נֹעַר וְלֹא נִשְׁאֲרוּ
מֵהֶם בְּפִיו כִּי אִם שְׁמוֹתָן
שְׁנוֹתָיו אָז בְּנוֹת רֶגַע וְהַיּוֹם
רְגָעָיו יַחֲשֹׁב כִּבְנוֹת שְׁנָתָן
יְמוֹת לוּלֵי אֲבֹד נַפְשִׁי בְּאָבְדָן
נְתַתִּיהָ וְחַיַּי הֵם פְּדוּתָן
הֲנִשְׁאַר עוֹד בְּכוֹסוֹת הַנְּדוֹדִים
אֲשֶׁר לֹא שָׂבְעָה נַפְשִׁי חֲמָתָן
עֲלֵי אַחִים נְטַשְׁתִּימוֹ בְּמִזְרָח
נְטֹשׁ יוֹסֵף בְּנֵי אָבִיו בְּדוֹתָן
מְכָרוּנִי וְשָׁכְחוּ אֶת אֲמִתִּי
כְּאִלּוּ הָאֱמֶת שֶׁלֹּא כְּדָתָן
בְּעַל כָּרְחִי הֲמִירוֹתִי פְּנֵיהֶם
בְּשֶׁמֶשׁ זָרְחָה לִי מִפְּאָתָן
וְרוּחַ תֶּחֱלֶה עָלַי בְּחָלְיִי
הֲגַם הִיא חֻלְּתָה מֵאַהֲבָתָן
פְּאַת יָם עוֹרְרָה רֵיחָהּ בְּרוּחָהּ
וְרוּחוֹת נִדְּחוּ תָּשִׁיב שְׁבִיתָן
לְאַט הִתְנַהֲלָה בַּעֲלוֹת פְּנֵי יוֹם
וּבַגַּן רָחֲפָה גַּם עֵת פְּנוֹתָן 
וְעָבְרָה עַל עֲרוּגוֹת שָׂמְחוּ עַל
יְגוֹן עָבִים וְשָׂחֲקוּ עַל בְּכִיתָן
עֲרוּגוֹת לֹא כְּסוּתָן נָתְנוּ שֵׁשׁ
עֲדֵי שַׂק נָתְנוּ עָבִים כְּסוּתָן
מְעִילָהּ סָחֲבָה עַל הַרְרֵי מֹר
וְאֵלַי נָשְׂאָה עַב תִּימְרוֹתַן
תְּרַפֶּה אֶת כְּנָפֶיהָ בְּעָבְרָהּ
מְעַט עַל שׁוֹאֲלֶיהָ לַעֲנוֹתָן
תְּשִׁיבֵמוֹ וּמֹר עֹבֵר עֲלֵיהֶם
כְּרוֹקַח מַעֲנֶה עַל שְׁאֵלָתָן
הֲתַעַבְרִי בְּמַחְתַּת אַהֲרֹן אוֹ
בְּבָשָׁן הַר אֱלֹהִים אוֹ בְּנָתָן
בְּשֵׁם נָתַן לְבַד אֶשַּׁב וְאָשֵׁב
לְמַחֲצִית הַנְּפָשׁוֹת מַחֲצִיתָן
אֲשֶׁר אִם תַּאֲוָה אַחַת יְאַוּוּ
לְבָבוֹת הוּא לְבַדּוֹ תַּאֲוָתָן
שְׁחָרָיו קִנְּאוּ לוֹ בַּעֲרָבָיו
וְיָמָיו אִשְׁרוּ אֶת מֶחֱצָתָן
בְּהַלְבִּישׁ הַזְּמָן לוֹ מַחֲלָצוֹת בִּין
חֲלִיפוֹת חֻדְּשׁוּ אַחַר בְּלוֹתָן
מְקוֹר חַיִּים יְגַבֵּר מַעְיְנוֹתָיו
וּמִיָּם גָּבְרוּ מֵי תְּעָלָתָן
תְּעָלָה תַּעֲלֶה מֶנָּה תְּעָלָה
לְהַעֲבִיר מִנְּפָשׁוֹת מַחֲלָתָן
וְהֶעֱבִיר עַד אֲשֶׁר הֶעֱבִיר זְקוּנֵי
בְּנוֹת יָמִים וְהֵשִׁיב שַׁחֲרוּתָן
שְׁמוֹ רוֹכֵל וְרוֹקֵחַ לְיָמִים
וְלָכֵן הַזְּמָן עִמּוֹ כְּחָתָן
לְיָדָיו עַל זְמָן רָמוּ חֲסָדִים
בְּנֹעַם פָּעֳלָן וּבְמָתְּנוֹתָן 
וְלֹא נָצַח אֱנוֹשׁ נִלְחַם בְּמָוֶת
עֲדֵי עָרְכוּ שְׁתֵּיהֶן מִלְחֲמוֹתָן
מְגֹאָלוֹת בְּסַם חַיִּים וּמוֹנְעוֹת
בְּנוֹת יָמִים לְגָאֵל אֶת חֲנִיתָן
יְדֵי אָדָם אֲבָל יַמֵּי נְדָבוֹת
וְיַמִּים אַךְ פְּנִינִים חוֹל שְׂפָתָן
גְּבִיר בּוֹ יִגְבְּרוּ לִי מַעְיְנֹת שִׁיר
הֲלַשִּׂיג הוֹד שְׁמוֹ יַרְבֶּה הֲגוּתָן
תְּהִלּוֹת אֵין יְכֹלֶת עַל קְצוֹתָן
הֲיִבְטַח אִישׁ לְהַשִּׂיג אֶת קְצוֹתָן
אֲבָל אֶשְׁאַל רְבוֹת חַיָּיו וְזַרְעוֹ
וְשִׂים קִנּוֹ וּמוֹשָׁבוֹ בְּאֵיתָן
בְּבֵן יַקִּיר יְאֻשַּׁר לַעֲדֵי עַד
וְכָל בָּנִים יְבָרְכוּם בּוֹ אֲבוֹתָן 
וְיֵאָמֵר לְכָל בֵּן אֵל יְשִׂימְךָ 
בְּמַזַּל בֵּן אֲשֶׁר נָתַן לְנָתָן.


נלאה לרפאות כל צרי חלינו: (284)
נִלְאָה לְרַפְּאוֹת כָּל צֳרִי חָלְיֵנוּ
לוּ מַתְנוּ וִיהִי שְׁאוֹל צָרְיֵנוּ
דַּי אָמְרָה נֶפֶשׁ תְּלָאוֹת נָשְׂאָה
לוּ הַתְּלָאוֹת אָמְרוּ דַּיֵּנוּ
דַּלּוּת עֲלֵי גָלוּת עֲלֵי חֶרְפָּה וּבוּז
מִכָּל חֳלִי רַע נֶאֱסַף חָלְיֵנוּ
נִקְלִים וְנִמְאָסִים וְנִבְזִים מִכְּלִי
נִמְאָס וְאֵיךְ לֹא נִמְאֲסָה חַיֵּינוּ
מַה נִּבְהֲלָה נֶפֶשׁ וְאֹזֶן צָלֲלָה
עֵת בֹּא שְׁמוּעָה כָּפְלָה עָנְיֵנוּ
שָׁלוֹם וְנִחוּמִים שְׂאוּ הָרִים לְרַב
דָּוִד יְחִידֵנוּ וּמַאְוַיֵּנוּ
הוּא הַגְּבִיר צִיצַת פְּאֵרֵנוּ וְהוּא
כֶּתֶם כְּתָרֵינוּ וּפַז עֶדְיֵנוּ
אִם מֵאֲדֹנָי נִגְזְרָה לֹא נִגְזְרָה
עָלָיו לְבַד כִּי עַל שְׁאָר גּוֹיֵנוּ
עֶבֶד אֲדֹנָי אַל יְבַהֶלְךָ זְמָן
פֶּן תִּתְּנָה מוּם בַּהֲדַר צִבְיֵנוּ
מָקוֹר יְדַעְנוּךָ לְכָל חָכְמָה שְׁמֹר
פֶּן יַעֲלֶה רֵק מִמְּךָ דָלְיֵנוּ
דַּע כִּי מְקוֹרֵי הַיְדִידוּת חָרְבוּ
אִם חָרְבָה דִמְעָה עֲלֵי לֶחְיֵנוּ
כַּאְשֶׁר אֲבָנִים לָמְדוּ מִכֹּחֲךָ
כֵּן הָעֲנָנִים לָמְדוּ בִּכְיֵנוּ
לֹא בַחֲטָאֶיךָ וְחָלִילָה לְּךָ
אַךְ בַּחֲטָאֵינוּ וְרֹב מִרְיֵנוּ
הָאֵל אֲשֶׁר גָּזַר לְנַסּוֹתְךָ בְזֹאת
יָשִׁיב אֲבֵדָתְךָ וְאֶת שִׁבְיֵנוּ.


הגם לכבוש ארי שדי וזיזן: (285)
הֲגַם לִכְבּשׁ אֲרִי שָׂדַי וְזִיזָן
וּמִטּוּבָן לְהִתְעַנֵּג וְזִיזָן
וְלִמְשֹׁל מִמְּאוֹרֵי אוֹר בְּשִׁמְשָׁן
וְלִשְׁלוֹט מֵעֲצֵי יַעַר בְּאַרְזָן
כְּמוֹר יִצְחָק אֲשֶׁר כָּבַשׁ וּמָשַׁל
וְשָׁלַט בַּעֲלוּם חָכְמוֹת וְרָזָן
אֲשֶׁר צִמַּח עֲצֵי חָכְמָה בְּמֵי בִין
וְאָכַל טוּב שְׁקֵדָן וֶאֱגוֹזָן
וְהֵבִין עִנְיְנֵי הַתַּעֲלֻמוֹת
וְאֶת סוֹדָן יְפַעְנֵחַ בְּרִמְזָן
וְחֶלֶד מִלְּבַב פֶּתִי הֱסִירוֹ
וְחַדּוּדָיו בְּיוֹם קָהוּ שְׁחָזָן
וּבִסְפָרַד הֲלֹא קַרְחוֹ כְפִתִּים
וּמִי יַעְמֹד לְקָרָתוֹ בְּגוֹזָן
אֱמֹר לַנִּבְּאִים שָרֵי סְפָרַד
תְּנוּ נָא אֶת חֲזוֹן שִׁירִים לְחֹזָן
וְעֶדְרֵי הַחֲרוּז שִׁלְחוּ לְרֹעָן
וְהָשִׁיבוּ גְּדָיֵי שִׁיר לְעִזָּן
וּמֶנְהוּ שַׁאֲלוּ מִטְרֵי תְבוּנוֹת
בְּעֵת מַלְקוֹשׁ וְהוּא עֹשֶׂה חַזִיזָן
קְרָאוּנִי בְּנֵי שִׁירִי לְגִנְזֵי
בְרֹמֵיהֶם וּמַרְכֹּלֶת אֲרֻזָן
כְּאִלּוּ גָזְלוּ מֵרוֹם צְבָאָיו
וּמֵעַל צַוְּארֵי שָׂרוֹת חֲרוּזָן
בְּזִכְרוֹ לָבְשׁוּ מַכְלֻל רְקָמוֹת
וּבִשְׁמוֹ פִּזְּזוּ נֶגְדּוֹ בְּפָזְזָן
וּבִידֵיהֶן בְּרַק חֶרֶב מְנֹצֵץ
בְּרֹאשֵׁי בַּעֲלֵי שִׁיר לַהֲתִיָזן
וְלֹא אָשִׁיר עֲדֵי אֶקַּח רְשׁוּת פֶּן
חֲרָזַי חִיְּבוּ רֹאשִׁי בְּחָפְזָן
וְלָכֵן אִם יְשָׁאֶלְכֶם וְיֹאמַר
לְמִי אֵלֶּה וּמִי גַרְזֶן גְּרָזָן
הֲשִׁיבוּהוּ יְלִיד אָסָף אֲסָפָן
וּמֵאֹבְדֵי עֲדָרֶיךָ גְּזָזָן
יְהוּדָה בֶן-שְׁמוּאֵל נִין שְׁמוּאֵל
חֲמוּשׁ בִּינוֹת חֲגוּר חָכְמוֹת רְמָזָן
וְנוֹדָע אָהֳלוֹ בִּסְפַר סְפָרַד
קְצוֹת אֶרֶץ בְּנֵי שֵׂעִיר וּפִרְזָן
יְכַל לִרְדּוֹת דְּבַשׁ מִיַּעֲרָתָן
פְּרִי לִמְצֹא בְּעַרְמוֹנָן וְלוּזָן
וּבָא עַד מֶחְקְרֵי סוֹדוֹת צְפוּנִים
וְהִכִּיר אֶת נְכֹחָן מִנְּלוֹזָן
רְאֵה אֹבְדֵי עֲדָרֶיךָ וְסֵפֶר
אֲרַגְתִּיו מִנְּיָר עוֹרָן וְגִזָּן
וּמֵאִתִּי נְשָׂא שָׁלוֹם כְּנָהָר
בְּחִיר כָּל כֹּהֲנֵי הַשִׁיר וּמַזָן
רְחַק וּנְתֹן מְשָׁלֶיךָ אֲנִי הֵא
אֲשַסֵּף כָּל מְדַבֵּר בָּם וּבוֹזָן
עֲדֵי תַאְרִיךְ לְךָ חֶבְלֵי חֲרָזִים
וְאֵין לָךְ מַעֲצוֹר לִכְבֹּש עֱזוּזָן.

שלח במשמני נדד: (287)
שִׁלַּח בְּמִשְׁמַנַּי נְדֹד רָזוֹן
יוֹם שֶׁיְּצָאתַנִי בְּחִפָּזוֹן
אַתָּה מָזוֹן לִבִּי וְאִם תִּרְחַק
אֵיךְ יַעֲמֹד הַלֵּב בְּלִי מָזוֹן
גַּם רַעְיוֹנַי אָבְדוּ מִמְּךָ
וּבְעֵת כְּתֹב לֹא מָצְאוּ חָזוֹן.


עפר אשר נקרא: (288)
עֹפֶר אֲשֶׁר נִקְרָא שְׁמוֹ אַהֲרֹן
שׁוֹשָׁן עֲמָקִים וַהֲדַס שָׁרוֹן 
אִם אַהֲרֹן חָבַשׁ פְּאֵר כָּבוֹד
הִנֵּה חֲבוּשְׁךָ עוֹד וְיֵשׁ יִתְרוֹן
כִּי שָׂם צְנִיפְךָ אֵל צְנִיף יֹפִי
וּצְנִיף פְּתִילִים שָׂם צְנִיף אַהֲרֹן
אִם מִשְׁבְּצוֹת זָהָב עֲלֵי לִבּוֹ
הֵן מִשְׁבְּצוֹת הוֹדְךָ לְדוֹר אַחֲרוֹן
עַל לֵב בְּנֵי יָמִים וּבְךָ פִּיהֶם
מָלֵא שְׂחוֹק וּבְגִיל לְשׁוֹנָם רוֹן
צִבְיִי חֲמֹל וּקְרָא בְּחֵן לַאֲסִיר
תִּקְוָתְךָ שׁוּבָה לְבִצָּרוֹן 
טוּרֵי אֲהָבַי יִהְיוּ נֵצַח
עַל לִבְּךָ תָּמִיד לְזִכָּרוֹן
יִהְיוּ מְצֻפִּים מִפְּנִים וָחוּץ 
דּוֹדִי בְּהוֹד וָתֹם כְּמוֹ אָרוֹן.


לבבי מה תרדף: (289)
לְבָבִי מַה תְּרַדֵּף הוֹן וְעֹשֶׁר
וְתִרְדֹּף אֶת‑ זְמָן נִפְתָּל וְעִקֵּשׁ?
רְאֵה כָּל‑ מַאֲרִיךְ שׁוּלֵי מְעִילוֹ –
יְהִי בָאַחֲרוֹנָה לוֹ לְמוֹקֵשׁ.
וְרֹעַ הַזְּמָן גָּלוּי ­– וְאַתָּה
תְּבַקֵּשׁ לָךְ גְּדוֹלוֹת? אַל תְּבַקֵּשׁ!




נפשי פדות רע אשר אמצא בפיו: (289)
נַפְשִׁי פְּדוּת רֵעַ אֲשֶר אֶמְצָא בְּפִיו
כָּל מִשְׁאֲלוֹת לֵב כִּי בְזֹאת פָּדָנִי
יִסֹּב לְבָבוֹ עַל דְּבַר סוֹדִי וְכֵן
כָּל מַחְשְׁבוֹתָיו אֵדְעָה גַם אָנִי
חֵלֶק בְּנַפְשִׁי לוֹ וְלִי חֵלֶק בְּמוֹ
נַפְשׁוֹ וְנִסִיתִיו וְהוּא נִסָּנִי
כָּל מַעֲשַׂי חֶפְצוֹ וְחֶפְצִי מַעֲשָׁיו
כִּי הֶאֱמַנְתִּי פִיו וְלֹא הִמְרָנִי
שַׂמְתִּיו בְּתוֹךְ נֶפֶשׁ וְלֵב נִכְבָּד מְאֹד
מִנִּי עֲלֵי נַפְשִׁי וְכֵן שָׂמָנִי
לוּ כָּל קְרָבַי אֶתְּנָה בוֹ לַזְּמָן
צָלְחָה סְחוֹרָתִי וְלֹא רִמָּנִי.


ילדי זמן בפני צבי הוסרו: (290)
יַלְדֵי זְמָן בִּפְנֵי צְבִי הִוָּסְרוּ
וּרְאוּ עֲלֵי פָנָיו כְּתַבְנִית רָסֶן
כָּתַב שְׂעָרוֹ עַל לְחָיָו מִשְּׁנֵי
צִדָּיו דְּעוּ כִּי לֹא לְעוֹלָם חֹסֶן


חיי יפה וברה כלבנה: (290)
חֲיִי יָפָה וּבָרָה כַּלְּבָנָה
וְאַל תִּשְׁכּוֹן עֲלֵי אוֹרֵךְ עֲנָנָה
הֲדַסָּה בָּחֲרָה חֻפַּת הֲדַסִּים 
וְדוֹד נָעִים וְעֶרֶשׂ רַעֲנָנָה
רְחוֹקִים יֵדְעוּ אֵי זֶה מְקוֹמֵךְ
בְּטוּב רֵיחֵךְ וְלֹא רָאוּ תְּמוּנָה.


זרח חתן פרש כנפי רננה: (291)
זְרַח חָתָן פְּרֹשׂ כַּנְפֵי רְנָנָה
כְּאוֹר בֹּקֶר אֲשֶׁר אֵין בּוֹ עֲנָנָה
וְהִתְעַנַּג בְּמַרְבַדֵּי אֲהָבִים
בְּחֻפַּת הוֹד וְעֶרֶשׂ רַעֲנָנָה.


הה אל שמועה: (291)
הָהּ אֶל שְׁמוּעָה צָלְלָה לָהּ אֹזֶן
כִּי אֵין בְּתֵבֵל לַצְּדָקָה מֹאזֶן
עֵת יַחֲשֹׁב אִישׁ לִחְיוֹת בָּהּ מָאֲסָה
אוֹתוֹ וְתַחְתָּיו הָלְכָה וַתִּזֶן.


ביום טוב לבך: (292)
בְּיוֹם טוֹב לִבְּךָ שָׁמֵן וְדָשֵׁן
וְיוֹם רַע וָחֳלִי בֹּעֵר וְעָשֵׁן
וּמָתַי יִהְיֶה נָקִי לְיוֹצְרוֹ
וְהוּא הוֹלֵךְ בְּבִצְעוֹ עֵר וְיָשֵׁן
וְיָתוּר אַחֲרֵי עֵינָיו וְיִשְׁלַח
בְּרַע הַיָּד וְהָרֶגֶל וְהַשֵּׁן. 


כנדה היתה תבל: (292)
כְּנִדָּה הָיְתָה תֵבֵל לְפָנַי,
בְּיַעַן יָקְרָה נַפְשִׁי בְּעֵינַי
אֲשֶׁר חָלְקָה לְבִלְעָדֵי כְּבוֹדָהּ
בְּעֵת רָאְתָה אֲשֶׁר חֶלְקִי אֲדֹנָי.
הֲתִבְחַר בִּי – וְאָנֹכִי מְשַׂנְאָהּ?
וְאֶבְחַר בָּהּ – וְהִיא מִכְשׁוֹל עֲוֹנִָי!
אֲנִי יָבָם וְלֹא אֶחְפֹּץ לְקַחְתָּהּ –
וְהִיא חֹלְצָה וְיוֹרֶקֶת בְּפָנָי!


ומיום הנדד הרבה פצעי: (293)
וּמִיּוֹם הַנְּדֹד הִרְבָּה פְצָעַי
אֲרוּכָה מֵאֲנָה לִרְפֹּא נְגָעָי
וְאִם אָבֹא לְמֶרְחָץ לֹא לְחַבְּשָׁם
אֲבָל לִבְכּוֹת עֲלֵי דוֹדַי וְרֵעָי
וְרֹאַי יַחְשְׁבוּ בִכְיִי רְחִיצָה
וְלֹא יֵדְעוּ אֲשֶׁר אַזִּיל דְּמָעָי.


ואין באי למרחצכם לרחצה: (293)
וְאֵין בֹּאִי לְמֶרְחַצְכֶם לְרָחְצָה
וְלֹא בוֹ אֶמְצְאָה נַחַת וְנָעִים
אֲבָל לֵרֵד דְּמָעַי עַל מְרֵעַי
וְלֹא יֵדְעוּ מְרֵעִים בִּי וְרֵעִים.


אלי רפאני וארפא: (294)
אֵלִי, רְפָאֵנִי וְאֵרָפֵא,
אַל יֶחֱרֶה אַפָּךְ וְאֶסָּפֶה!
סַמִּי וּמֶרְקָחִי לְךָ – בֵּין טוֹב
בֵין רָע, וּבֵין חָזָק וּבֵין רָפֶה.
אַתָּה אֲשֶׁר תִּבְחַר וְלֹא אָנִי,
עַל דַּעְתְּךָ הָרָע וְהַיָּפֶה.
לֹא עַל רְפוּאָתִי אֲנִי נִסְמָךְ –
רַק אֶל רְפוּאָתְךָ אֲנִי צוֹפֶה.
על מה נגיד החן ושר היפי: (294)
עַל מֶה נְגִיד הַחֵן וְשַׂר הַיֹּפִי
בָּגַד בְּחוֹשֵׁק אֵין בְּחִשְׁקוֹ דֹּפִי
בָּגַד וּבָרַח מִמְּסִבִּי מִהְיוֹת
נוֹשֵׁק שְׂפַת שָׁנִי אֲשֶׁר בָּהּ צוּפִי.


הנחם הגביר: (295)
הֲנִחַם הַגְּבִיר חַלְפוֹן בְּחָלְפוֹ
וְחָלַף אֶת לְבָבִי מַחֲלָפוֹ
וְחִילֵּף מַחְלְפוֹת לֵילִי בְּשֵׂיבָה
וְאוֹר יוֹמִי בְּקַדְרוּת הֶחֱלִיפוֹ
וְחָלְפוּ בִי בְּנֵי קַשְׂתּוֹ חֲלִיפוֹת
עֲדֵי קָרַע סְגוֹר לֵבָב רְדָפוֹ
הֲנִחַם עַל לְבָבִי כִּי עֲשָׁקוֹ
וְאִם נִחַם לְגוּפִי כִּי נְגָפוֹ
עֲדֵי הִתְנַכְּרוּ לַלֵּב קְרָבָיו
וְעוֹד לֹא שָׁאֲלוּ אַיֵּה וְאֵיפֹה
וְאִלּוּ יַחֲזֹר לִבִּי לְגַבִּי
צְלָעַי יֹאמְרוּ לוֹ מַה לְּךָ פֹה.


לא נקראתי רק נקראתי: (296)
לֹא נִקְרֵאתִי רַק נִקְרֵאתִי
וּבְמִסְפַּרְכֶם לֹא אֶמָּצֵא
אִם אֶפָּקֵד לֹא אֶפָּקֵד
אוֹ אֶמָּצֵא לֹא אֵרָצֶה.


לקראת מקור חיי אמת ארוצה: (296)
לִקְרַאת מְקוֹר חַיֵי אֱמֶת אָרוּצָה ‑
עַל כֵּן בְּחַיֵי שָׁוְא וְרִיק אָקוּצָה.
לִרְאוֹת פְּנֵי מַלְכִּי מְגַמָּתִי לְבַד,
לֹא אֶעֱרֹץ בִּלְתּוֹ וְלֹא אַעְרִיצָה,
מִי יִתְּנֵנִי לַחֲזוֹתוֹ בַחֲלוֹם!
אִישַׁן שְׁנַת עוֹלָם וְלֹא אָקִיצָה.
לוּ אֶחֱזֶה פָנָיו בְּלִבִּי בַיְתָה ‑
לֹא שָׁאֲלוּ עֵינַי לְהַבִּיט חוּצָה.


בראות לבי: (297)
בִּרְאוֹת לִבִּי לִכְסִיל יִפְרֹץ
לָרוֹב וּלְחָכָם יִפָּרֵץ
אֶרְדֹּף שֵׁכָר עַד אָלִין רָחוֹק
מִשִּׂכְלִי כִּבְרַת אָרֶץ.


ותפוח אמת אל: (297)
וְתַפּוּחַ אֱמֶת אֵל לֹא בְרָאוֹ
לְבַד עֹנֶג לְמֵרִיחַ וְנשֵׁק
חֲשַׁבְתִּיהוּ בְּשׁוּר יָרֹק וְאָדֹם
קְבוּצִים בּוֹ פְּנֵי חָשׁוּק וְחשֵׁק.


ידידים סבבו שלחן: (298)
יְדִידִים סָבְבְו שֻּלְחָן נְדִיב לֵב
וְאֹתִי נָתְנוּ עָלָיו לְכֶתֶר
לְכֵן חוּשׁוּ מְיֻדָּעִים כְּפִי אֵל
אֲכֹל מַה בִּי וְשָׂבוֹעַ וְהוֹתֵר.


עזב גאוה: (298)
עֲזֹב גַּאְוָה וְחוּס עַל דָּל
עֲנַן עֵינָיו יְפִיצוּן אוֹר
וּמִיּוֹם נֹדְךָ יִרְעֶה
צְבָא שׁחַק וְצַר וָאוֹר
לְבִלְתִּי יֶחֱרֶה אַף לֵב
וְגַם יֹאמַר לְרַעְיוֹן אוֹר
וְקִלֵּל כָּל טְמֵא נֶפֶשׁ
וְהַדָּגָה אֲשֶׁר בּיְאוֹר.


שחתי מאור: (299)
שַׂחְתִּי מְאוֹר יָמִים יְלַבֵּן תָּאֳרִי
סִבֵּב מְאוֹר יָמִים וְלִבֵּן שַׂעֲרִי
וָאֹמְרָה לֵילוֹת יְשִיבוּן שַׁחֲרוּת
אֶל שַׂעֲרִי וַיַחֲשִׁיכוּ תָּאֳרִי
לַיִל וְיוֹם עָלַי שְׁתֵּי מַחְנוֹת וְאֵין
מָנוֹס אֲבָל מִמַּלְתְּעוֹת דֹּב לַאֲרִי.


ראה הים ומה טוב מעללו: (299)
רְאֵה הַיָּם וּמַה טּוֹב מַעֲלָלוֹ
בּצֵאתוֹ עַל שְׂפָתוֹ חִיש וְיִפְזֹר
כְּצָבָא עֵת פְּקֹד בָּאִים וְשָׁבִים
לְנַשֵּׁק עַל יְדֵי מֶלֶךְ וְיַחְזֹר.


מה תאמין בזמן: (300)
מָה תַּאֲמִין בִּזְמָן אֲשֶׁר אֵין בּוֹ אֱמֶת
הָהּ כִּי עֲמָלִי רַב וְיוֹמִי קָצֵר
כָּל אִישׁ יְצַו אָחִיו לְבִלְתִּי יֶחֱטָא
לֵאמֹר שְׁמָר לְךָ פֶּן יְסִיתְךָ יֵצֶר
וּבְעֵת חֲטֹא שָׂח מָה בְּיַד אִישׁ לַעֲשׂוֹת
הַיְּצוּר וְהַיֵּצֶר בְּיַד הַיּוֹצֵר.


עבדי זמן: (300)
עַבְדֵי זְמָן עַבְדֵי עֲבָדִים הֵם;
עֶבֶד אֲדֹנָי הוּא לְבַד חָפְשִׁי.
עַל־כֵּן בְּבַקֵּשׁ כָּל־אֱנוֹשׁ חֶלְקוֹ,
חֶלְקִי אֲדֹנָי אָמְרָה נַפְשִׁי:


נשאוני תמול: (301)
נְשָׂאוּנִי תְּמוֹל חַדְרֵי לְבָבְךָ
וְאֵיךְ לֹא יוּכְלוּ הַיּוֹם שְׂאֵתִי
פְּגַשְׁתִּיךָ וְשַׂחְתִּי רוֹפְאִי זֶה
אֲשֶׁר מִיּוֹם עֲזַבְתִּיו נֶחֱלֵיתִי
וְשָׂמַחְתִּי לְהִתָּמֵךְ בְּחַבְלְךָ
וְקָרָאתִי אֲבָל לֹא נַעֲנֵיתִי
וְאוּלָם זֹאת לְעָווֹן לֹא יְדַעְתִּיו
וְחָטָאתִי וְיָשָׁר הֶעֱוֵיתִי
וְאֵין חֶטְאִי כְּחֵטְא מֵזִיד לְדוֹדִי
אֲבָל חֶטְאִי כְּאִישׁ שׁוֹגֶה וּפֶתִי.


אם הזמן יהיה עלי: (301)
אִם הַזְּמָן יִהְיֶה עֲלִי רֹאשְׁךָ לְצֵל
גּוּר פֶּן יְהִי מָחָר לְרַגְלְךָ רֶשֶׁת
טוּבוֹ כְּאֶבְרָה הָיְתָה כָּנָף לְבֶן 
נֶשֶׁר וְהִיא אֶבְרָה עֲלֵי בֶּן קֶשֶׁת.


נמת ונרדמת: (302)
נַמְתָּ וְנִרְדַּמְתָּ וְחָרֵד קָמְתָּ ­–
מָה הַחֲלוֹם הַזֶּה אֲשֶׁר חָלָמְתָ?
אוּלַי חֲלוֹמְךָ הֶרְאֲךָ שׂוֹנַאֲךָ
כִּי דַּל וְכִי שָׁפַל – וְאַתָּה רָמְתָּ?
אִמְרוּ לְבֶן‑הָגָר: אֱסֹף יַד גַּאֲוָה
מִבֶּן‑גְּבִרְתְּךָ אֲשֶׁר זָעָמְתָּ!
שָׁפָל רְאִיתִיךָ וְשׁוֹמֵם בַּחֲלוֹם –
אוּלַי בְּהָקִיץ כֵּן כְּבָר שָׁמָמְתָּ,
וּשְׁנַת תְּתַ"ץ תֻּתַּץ לְךָ כָּל‑גַּאֲוָה,
תֵּבוֹשׁ וְתֶחְפַּר מֵאֲשֶׁר זָמָמְתָּ.
הַאַתְּ אֲשֶׁר נִקְרַא שְׁמֶךְ פֶּרֶא אֱנוֹשׁ!
מַה כָּבְדָה יָדְךָ וּמָה עָצָמְתָּ!
$הַאַתְּ מְקֹרָא פֻּם מְמַלִּל רַבְרְבָן
וַאְשֶׁר בְּקַדִּישֵׁי זְבוּל נִלְחָמְתָּ,
הַאַתְּ חֲסַף טִינָא בְּרַגְלֵי פַרְזְלָא
בְּאַחֲרִית בָּאתָ וְהִתְרוֹמָמְתָּ,
אוּלַי נְגָפְךָ אֵל בְּאַבְנָא דִי‑מְחָת
צַלְמָא וְשִׁלֵּם לָךְ אֲשֶׁר הִקְדָּמְתָּ!$


מעם אדני: (303)
מֵעִם אֲדֹנָי זֹאת יָצְאָה בְּעַם הָאֵל
כַּיּוֹם לְהַפְלִיא בָּם עֵצוֹת וְתוּשִׁיּוֹת
חִדֵּשׁ לְכָל נֶפֶשׁ שִׂמְחָה בְּהִתְחַדֵּשׁ
בַּיִת וְיִכְלוּ כָּל אֲנָחוֹת וְתַאֲנִיּוֹת
יֵשֵׁב כְּמִשְׁפָּטוֹ מִגְדַּל עֲלֵי כַּנּוֹ
הוּקַם לְעֵין צוּפִים אוֹתוֹ וְצוֹפִיּוֹת
הִנּוֹ לְעֵינַיִם תַּאֲוָה כְּתִימוֹרוֹת
עָלָיו וּמִקְלַעַת פְּקָעִים וּמַשְׂכִּיּוֹת
נוֹדֶה לְצוּר עָשָׂה כָּזֹאת וְאִם קָצְרוּ
לְשׁוֹנוֹת לְסַפֵּר אֶת חַסְדּוֹ וְכָל פִּיּוֹת
חֻדַּשׁ שְׁנַת שִׁשִּׁים וְשֶׁבַע וְגַם הֻצַּב 
תּוֹכוֹ לְשֵׁם מִגְדָּל בָּנוּי לְתַלְפִּיּוֹת.


מי זאת: (304)
מִי זֹאת הֲדַר פָּנִים כְּשֶׁמֶשׁ גִּלְּתָה
יָפְיָהּ פְּנֵי אַנְשֵׁי יְקָר לֹא כִּסְּתָה
בָּרָה לְאוֹמֵן שֶׁלְּקָחָהּ לוֹ לְבַת
עֶדְנָה עֲדֵי עַד לָהּ אֲשֶׁר לֹא בָּלְתָה
לִפְנֵי מְלָכִים דִּבְּרָהּ לֹא נִכְלְמָה
גַּם תּוֹךְ סְגוֹר לֵב הַחֲכָמִים חָנְתָה
מִתְהַלְלָה לֵאמֹר בְּאָמְנָם יוֹצְרִי
אוֹתִי בְּטֶרֶם כֹּל יְמִינוֹ קָנְתָה
לִבְנֵי אֱלֹהִים קָרְאָה עֵת עָרְכָה
שֻׁלְחָן בְּמַטְעַמִּים וְלֶחֶם עָשְׂתָה
כִּי מַעֲדַנֵּי הַמְּלָכִים נִתְּנוּ
בִּי כָּל לְשׁוֹן אִלֵּם בְּצַחוֹת עָנְתָה
בִּי חוֹקְקוּ צֶדֶק בְּלִבָּם צָדְקוּ
בִּי עֵין מְתֵי חֹשֶׁךְ מְאוֹרִים רָאֲתָה
בִּי נָעֲמָה נֶפֶשׁ לִפְנֵי שִׁחֲרָה
בִּי כָּל עֲקַלְקַלּוֹת נְתִיבָה פִּנְּתָה
בִּי נִסְעֲדָה רֶגֶל מְבַקְּשַׁי מִדְּחוֹת
בִּי יַד מְאַהֲבַי עַל עֲשִׁירִים עָלְתָה
לִי אוֹן וְלִי כָּבוֹד וְלִי אֶדֶר יְקָר
לִי אוֹר כְּשֶׁמֶשׁ לַעֲרֹב לֹא פָּנְתָה
לִי מֶחְקְרֵי עֵצוֹת וְלֹא שָׁווּ בְּפָז
לִי הוֹד וּמַמְלָכָה לְתוֹפְשַׂי יָאָתָה
לִי מַחֲמֻדִּים לַיְשָׁרִים נִצְפְּנוּ
לִי מַעֲלַת מָעוֹז לְמִבְצָר נִבְנְתָה
לִי הֹלְכֵי דֶּרֶךְ סְלוּלָה שָׁחֲחוּ
לִי הַנְּשָׁמָה נִכְסְפָה וְגַם כָּלְתָה
בּוֹאוּ וְאַל לֶחֶם עֲצָבִים תִּלְחֲמוּ
סוּרוּ לְגַנָּה מִכְּבוֹד אֵל רָוְתָה
אַל יֵט לְבַבְכֶם אַחֲרֵי הָעוֹזְרִים
רַהַב בְּרוּצָם לַאֲשֶׁר לֹא צִוְּתָה
עַל מִשְׁכְּנוֹת רֹעִים וְעִקְבוֹתָם רְעוּ
תֵּדְעוּ אֲזַי כִּי רַגְלְכֶם לֹא נָטְתָה
זֹאת הִיא אֲשֶׁר לֹא כִּחֲדוּהָ יוֹדְעִים
מִדּוֹר לְדוֹר נַחֲלָה בְּיָדָם הָיְתָה
רֵיחָהּ בְּלִי נָמַר כְּזֶה הַיּוֹם כְּאָז
תָּמִיד בְּעֵינָהּ עָמְדָה לֹא כָּהֲתָה
עָזְבָה אֱנוֹשׁ מִהְיוֹת כְּשׁוּעָלִים אֲשֶׁר
דַּרְכָּם עֲלֵי מֶלֶךְ וְדָתוֹ עָוְתָה
חָדְלָה הֱיוֹתְךָ עַל רַחֲקֵי דָּת לְרֹאשׁ
וֶהְיֵה זְנַב גּוּרֵי אֲרָיוֹת רִבְּתָה
הַלּוֹחֲמִים לַחְמָהּ לְלַחֵם לוֹחֲמִים
לָהּ לַעֲשׂוֹת כֹּל אִישׁ כְּנַפְשׁוֹ אִוְּתָה
כָּל אִישׁ בְּדַרְכּוֹ יַהֲלֹךְ לוֹ כִּי אֱמֶת
שֵׁן אֹכְלָה בֹּסֶר לְבַדָּהּ קָהְתָה
וַאֲנִי בְּזֹאת אַחֲזִיק וְחַבְלָהּ תֶּאֱחֹז
נַפְשִׁי וְעֵקֶב זֹאת אֲדֹנָי קִוְּתָה
אָמְנָם אֲחוֹתִי הִיא וְעָלַי נָעֲמָה
עֵת בָּהּ אֲנִי אֶרְצֶה וְהִיא בִּי רָצְתָה
אֶתְהַלֵּלָה מִדֵּי הֱיוֹתִי כִּי אֲחוֹתִי 
הִיא וְנַפְשִׁי בַּעֲבוּרָהּ חָיְתָה.


נפשי לבית אל: (306)
נַפְשִׁי לְבֵית אֵל נִכְסְפָה גַּם כָּלְתָה 
גַּם בַּחֲלוֹמוֹת לַחֲזוֹתוֹ עָלְתָה
עָלְתָה וְלֹא מָצְאָה אֲרוּכָה כִּי חֲלוֹם
לֹא יַחֲלִים נֶפֶשׁ בְּהָקִיץ חָלְתָה
חָלְתָה בְּיוֹם לֹא חִלְּתָה פָּנִים אֲשֶׁר
לוּלֵי יְקָרָם וַהֲדָרָם בָּלְתָה
בָּלְתָה לְהִתְחַדֵּשׁ וְיָגְעָה לַעֲלוֹת
כִּי לֹא לְתֹהוּ גָּלְתָה יוֹם גָּלְתָה
גָּלְתָה וְדַלְתֵי מַעְיָן פָּתְחָה וְעוֹד
עֵינָהּ אֱלֵי מַיִם עֲמֻקִּים תָּלְתָה
תָּלְתָה עֲלֵי יָתֵד וְאִסָּר אָסְרָה
בַּל תַּעֲזֹב חָכְמָה וְאָלָה אָלְתָה.


שמש וירח לעולם שרתו: (307)
שֶׁמֶשׁ וְיָרֵחַ לְעוֹלָם שֵׁרְתוּ,
חֻקּוֹת בְּיוֹם וָלַיְלָה לֹא נִצְמְתוּ:
הֵם נִתְּנוּ אוֹתוֹת לְזֶרַע יַעֲקֹב
לִהְיוֹת לְעוֹלָם גּוֹי וְלֹא יִכָּרְתוּ.
אִם בַּשְׂמֹאל דּוֹחָם – בְּיָמִין קֵרְבָם,
אַל יֹאמְרוּ נוֹאָשׁ בְּעֵת יִתְעַוְּתוּ,
אַךְ יַאֲמִינוּ כִּי לְעוֹלָם הֵם וְכִי
לֹא יִשְׁבְּתוּ עַד יוֹם וְלַיִל יִשְׁבְּתוּ!


ילדות אהה: (308)
יַלְדוּת אֲהָהּ נָס מִפְּנֵי שַׁחְרוּת
וּשְׁמֵי לְחָיַי לָבְשׁוּ קַדְרוּת
אֶת אֹהֲבַי אֶשְׁאַל הֲלֹא אַתֶּם
עַבְדֵי לְחָיַי מִיְּמֵי נַעְרוּת
וַיֹּאמְרוּ כֶּן הוּא אֲבָל צָמְחוּ
וַיִּכְתְּבוּ לָנוּ שְׁטַר חֵרוּת.


בך אעיר זמרות כל ימותי: (309)
בְּךָ אָעִיר זְמִרוֹת כָּל יְמוֹתַי
וּבַעְסִיסְךָ אֲשֶׁר מָצוּ שְׂפָתָי
וְאָחִי אֶקְרְאָה אֶל כַּד שְׁלַחְתּוֹ
וּמִפִּיו אֶטְעֲמָה טוּב מִגְדְּנוֹתָי
עֲדֵי רֵעַי חֲשָׁבוּנִי לְסֹבֵא
וְעֵקֶב זֹאת שְׁאָלוּנִי לְמָתָי
עֲנִיתִים אֵיךָ צֳרִי גִלְעָד לְנֶגְדִּי
וְלֹא אֶשְׁתֶּה לְרַפֵּא מַחֲלוֹתָי
וְאֵיכָה אֶמְאֲסָה בַכַּד עֲדֶנָּה
וְעוֹד לֹא נָגְעוּ עַד כַּ"ד שְׁנוֹתָי.


זאת אל נחמן: (309)
זֹאת אֶל נַחְמָן הַשַּׂר כִּתְבוּ
עַל כָּל סֵפֶר הַזִּכְרוֹנוֹת
וּבְמִגְדַּל עֵץ חֶסֶד פָּעַל
לִרְאוֹת דֹּרוֹת הָאַחְרֹנוֹת
עָמַד תַּחַת הוֹרָיו לָאִיר
שֶׁמֶשׁ צֶדֶק הִטָּה לִפְנוֹת
וּבְעֵת נִמְסַר הַתֹּם חִנָּם
יָדוֹ הוֹסִיף יָדוֹ לִקְנוֹת
הַעִיר הָאֵל רוּחוֹ לָקִים
חָרְבוֹת בֵּיתוֹ עַל קַו לִבְנוֹת
הִנֵּה זִכְרוֹ עַל מִגְדָּל זֶה
נִצָּב לָעַד כַּדָּרְבֹנוֹת
וּבְחוֹמֹתָיו לוֹ יָד וָשֵׁם
טוֹב מִבָּנִים גַּם מִבָּנוֹת.


ביום קראי: (310)
בְּיוֹם קָרְאִי לְמִכְתָּב יַד אֲדֹנָי
לְכָה אֶשְׁלָחֲךָ אַל תַּחְכְּמוֹנַי
רְאִיתִיהוּ וְהוּא נֶחְבָּא בְּחֶדֶר
קְרָאתִיהוּ וְקָם בּוֹכֶה לְפָנָי
וְאָמַר לִי בְּמַעֲנֵה רַךְ וְשָׁפָל
בְּחַסְדְּךָ שְׁמַע נָא תַּחֲנוּנָי
אֲנַחְנוּ מִבְּנֵי מָדוֹן עֲשָׂרָה
וְלִי רֵעִים בְּחַלּוֹנוֹת שְׁכֵנַי
הֲבֵין אַחִים וּבֵין רֵעִים לְהַפְרִיד
הֲלֹא זֹאת אָסְרָה תּוֹרָה וְסִינַי
עֲנִיתִיו שִׁאֲלַנִי רַב שְׁמוּאֵל
וּמִי יַמְרֶה דְּבָרוֹ מֵהֲמוֹנַי
הֱשִׁיבַנִי וְלָמָּה כֹּה תְּדַבֵּר
אֲנִי אֵלֵךְ עֲלֵי רֹאשִׁי וּפָנָי
וְהִתְחִיל לַעֲנוֹת שׂוֹחֵק וְקוֹרֵא
שְׁמוּאֵל מִי יְהַרְאֵנִי בְּעֵינָי
וּמִדָּן עַד בְּאֵר שֶׁבַע שְׁמוּאֵל
אֱמֶת נֶאֱמָן לְנָבִיא לַאֲדֹנַי.


שמח בפני חבריך: (311)
שְׂמַח בִּפְנֵי חֲבֵרֶיךָ
וְזַעַף אַל תְּהִי מַרְבֶּה
וְתִגְנֹב לֵב חֲכָמִים גַּם
עֲצַת הַיּוֹעֲצִים תִּשְׁבֶּה 
וְאַל תִּרְשַׁע וְאַל תַּסְכֵּל
וְצַדִּיק אַל תְּהִי הַרְבֵּה
וְיִמָּלְאוּ חֲפָצֶיךָ
וְכָל טוֹבָה לְךָ תִּרְבֶּה.


אני אשמח בך: (311)
אֲנִי אֶשְׂמַח בְּךָ דּוֹדִי לְבַדִּי
לְפִי כִּי נֶהְפְּכוּ רֵעַי לְצִדִּי
וְלֹא אֶשְׂמַח בְּנִסְיוֹנַי יְדִידִי
וְלּא אָגִיל בְעֵת אֶמּוֹט לְצִדִּי.


חושו בני שכל: (312)
חוּשׁוּ בְּנֵי שֵׂכֶל אֱלֵי שׁוּלְחָן
עָרַך לְנֶגְדֵּיכֶם נְדִיב עָמִּים
אָכֵן אֲנִי תוֹכוֹ כְּמִרְכֶּבֶת
ישְׁבָה מְלֵאָה צוּף וּמַטְעַמִּים.


יפה מראה: (312)
יְפֵה מַרְאֶה פְּקַח עַיִן רְאֶה אֶת
נְעִים שֹׁמֶן אֲשֶר שַׂמְתִּי לְנֶגְדָּךְ
בְּטֶרֶם יֶחֱזֶה אֹתוֹ וְיָרוּץ
לְאָכְלֵהוּ אֲשֶׁר ישֵׁב לְצִדָּךְ.


ראו שלחן: (313)
רְאוּ שֻׁלְחָן אֲשֶׁר יִדְמֶה לְפֶלֶךְ
וְהִנֵּנִי בְתוֹכוֹ כַלְּבָנָה
וְלִי הֵן יִשְׁלְחוּ יָד הַנְּדִיבִים
לְמַעַן כִּי אֲנִי מִטּוּב טְעוּנָה.


ראו שחים: (313)
רְאוּ שׂחִים כְּיוֹם אֶתְמֹל בְּמַיִם
וּמֶנְהוּ יָצְאוּ הַיּוֹם לְתֹפֶת
וְתוֹכִי הוּבְאוּ מִנְחָה אֲלֵיכֶם
הֲכִי מִצּוּף מְתוּקִים הֵם וְנֹפֶת.


אני הים: (314)
אֲנִי הַיָּם וּבִי דָּגִים יְרֻצוּן
וְדוֹדִים יִמשְׁכוּ אֹתָם אֲלֵיהֶם
בְּעֵת יֹומָם יְדִידִי חִישׁ לְאָכְלָם
וְגוּרָה מִשְּׁתוֹת מַיִם עֲלֵיהֶם.


אם תהיה: (314)
אִם תִּהְיֶה אֹכֵל אֲשֶׁר נִתַּן
בִּי לֹא תְהִי חֹלֶה וְלֹא תִדָּל
כּוּתָח יְשִׂימוּן בִּי יְמֵי הַחֹם
תָּמִיד וּבַקֹּר יִתְּנוּ חַרְדָּל.


תמהו בני מוסר והביטו: (315)
תִּמְהוּ בְּנֵי מוּסָר וְהַבִּיטוּ
כִּי הַזְּמָן נָשָׂא פְּנֵי נוֹכֵל
עַד נָגְעָה יַד הַכְּסִיל לִכְסִיל
וַיַּעֲלֶה סֶכֶל עֲלֵי שֵׂכֶל.


יונה מקוננת: (315)
יוֹנָה מְקוֹנֶנֶת וּמִתְלוֹנֶנֶת
בֵּין הַהֲדַס הֹגָה וּמִתְרוֹנֶנֶת
הִתְבּוֹנְנִי כִּי יֶעֱרַב קוֹלֵךְ לְדוֹד
יִמְצָא בְּפִיךְ מָן לֹא בְּפִי צִנְצָנֶת
זֹאת אַהֲבָתִי לָךְ חֲדָשָׁה אַךְ דְּעִי
כִּי לֹא לְעוֹלָם תִּהְיֶה נוֹשָׁנֶת
אַפְקִיד בְּיָדֵךְ אֶת שְׁאָר רוּחִי עֲשִׂי
הַטּוֹב בְּעֵינַיִךְ וְאַתְּ נֶאְמָנֶת.


צאי יפה: (316)
צְאִי יָפָה שְׁכוּנָה בַלְּבָבוֹת
וְשִׁלְחִי מִבְּרַק אוֹרֵךְ לְהָבוֹת
וְהָאִירִי בְּעַד צַמָּה כְּשֶׁמֶשׁ
אֲשֶּר תָּאִיר וְהִיא נִכְסֵית בְּעָבוֹת
הֲלֹא דַי לָךְ שְׁכֹן חַדְרֵי חֲדָרִים
צְאִי לִקְרַאת יְדִיד עוֹרֵר אֲהָבוֹת
וְיַחְצֹב מִשְּׂפָתַיִךְ פְּנִינִים
כְּמוֹ חָצַבְתְּ מִלִּבּוֹ לְבָבוֹת.


שער שיבה: (316)
שְׂעַר שֵׂיבָה בְּהֵרָאוֹת יְחִידִי
עֲלֵי רֹאשִי קְטַפְתִּיהוּ בְיָדִי
הֳשִׁיבַנִי יְכָלְתּנִי לְבַדִּי
וּמַה תַּעְשֶׂה בְּבֹא אַחֲרַי גְּדוּדִי.


שלחיך כלי: (317)
שְׁלָחֶיךָ כְּלִי בּשִּׁיר לְִיִצְחָק
נְשִׂיא הַדוֹר בְּעַד יֵין טוֹב וְיָפֶה
ְוִקוִּיתִי הֱיוֹתוֹ יֵין רְקָּחוֹת
וְהִנֵּה הוּא כְשִׁמְךָ מִבְּלִי פֶה.


תאב לחזות: (317)
תָּאֵב לַחְזוֹת שֶׁמֶשׁ צֶדֶק
אוֹרוֹ יָפִיץ לוֹ עֵת צֵאתוֹ
חוּשָׁה לִרְאוֹת הַדְרַת יוֹסֵף
חָתָן יֹצֵא מֵחֻפָּתוֹ.


יעידוני בני ימים: (318)
יְעִידוּנִי בְּנֵי יָמִים חֲלוֹמוֹת
וְנֶחָמוֹת סְתֻמוֹת וַחֲתֻמוֹת
וְלִי לֹא נֶאֱחַז מִמּוֹעֲדָם רַק
חֳלִי לֵבָב וְרָקָב בָּעֲצָמוֹת

וְאֶרְאֶה שִׁבֳּלִים טוֹבוֹת מְלֵאוֹת
וְאֶמְצָא שִׁבֳּלַי דַּקּוֹת צְנֻמוֹת
וְנִשְׁאַרְתִּי לְבַדִּי מִקְּרוֹבַי
אֲחִי תוּגוֹת וְרֵעַ הַמְּהוּמוֹת

וְתַנְחוּמַי וְנִטְעֵי שׁעֲשׁוּעַי
רְאוֹתִי אִגְּרוֹת אָח הַנְּעִימוֹת
וְדוֹדַי יַהְפְּכוּנִי מִמְּרֹמוֹת
וְדוֹדָיו יִמְשְׁכוּנִי מִתְּהֹמוֹת

יְעָדַנִי וּבשֵׁשׁ מוֹעֲדוֹ לִי
וּבשֵׁשׁ מִקְּרֹא עָלַי שְׁלֹמוֹת
שְׁלוֹמֶיךָ וְלֹא כֶסֶף וְזָהָב
וּמִכְתָּבְךָ וְלֹא גָבִישׁ וְרָאמוֹת

אֲנִי מָה אֶדְרְשָׁה עוֹד מִזְּמַנִּי
הֲיִדְרשׁ לִחְיוֹת אִיש אַחֲרֵי מוֹת
וְרַב אִתִּי וְרַב אִם אֶשְׁמְעָה כִּי
בְיָדְךָ עֹז וּבִימִינְךָ נְעִימוֹת.


בא ידידי בא לבית בת נדיבים: (320)
בֹּא יְדִידִי בֹּא לְבֵית בַּת נְדִיבִים נִתְעַלְּסָה בָּאֳהָבִים
יַעֲלַת חֵן בָּךְ תְּעָלָה לְחשֵׁק
וּבְפִיךָ חַיֵּי בְשָׂרִים לְנשֵׁק
גַּם בְּפָנַיִךְ בְּשָׂמִים יְנַשֵּׁק
כִּי לְשָׁמְרָם שַׂמְתְּ שַׂרְפֵי כְרוּבִים משְׁכֵי קְשָׁתוֹת כְּרֹבִים
הֶאֱבִיד נִצְחִי שְׁחוֹר מַחֲלָפוֹת
כִּי תְנִיפֵם אֶת לְבָבִי מְנִיפוֹת
שָׁחֲרוּ כִּי הֵם בְּשִׁמְשֵׁךְ שְׁזוּפוֹת
אָפְפוּ עַל הַשְּׁחָרִים עֲרָבִים לִקְרָב לְבָבוֹת קְרֵבִים
וַעֲלֵיהֶם שַׂמְתְּ חַיַּי תְּלֻאִים
כִּי לְמוֹתִי אוֹ חֲיוֹתִי בְּרֻאִים
בַּעֲדֹתֵךְ מֵעֲדִי חֵן חֲלָאִים
מִפְּנִינֵי פִטְדַת כּוּשׁ חֲצוּבִים אוֹ מִצְּבָא רוֹם גְּנוּבִים
דַּי לְלִבִּי מִנְּשׂוֹא אֶת נְדֹדֵךְ
דַּי לְחַרְבֵּךְ מֵנְּטוֹת עַל יְדִידֵךְ
רַחֲמִי נֶפֶשׁ פְּקוּדָה בְּיָדֵךְ
וַעֲדִי אֹתִי בְּמִלִּים עֲרֵבִים טוֹבִים וְלוּ מָכְזָבִים
הִנְנִי דּוֹדִי יְדִידֹת אֲעוֹרֵר
אַהֲבָתִי מִתְּנוּאוֹת אֲבָרֵר
בֶּאֱמוּנָה וֶאֱמֶת לָךְ אֲשׁוֹרֵר
בֹּא יְדִידִי בֹּא לְבֵית בַּת נְדִיבִים נִתְעַלְּסָה בָּאֳהָבִים.


רב לכם: (321)
רַב לָכֶם מוֹכִיחַי בְּרִיב
כַּמָּה תוֹכִיחוּ אִישׁ כְּבַד
אֹזֶן בִּצְבִי קוֹמַת נְצִיב
כֹּפֶר מִתְנֹפֶפֶת כְּבָד


אַט לִי בַּנַּעַר הַזְּמָן
הַרְפֵּה אַפּוֹ פֶּן אֹבְדָה
כִּי עַל רוּחוֹת הוּא נֶאֱמָן
גַּם נַפְשִׁי עִמּוֹ הָפְקְּדָה
שִׂפְתוֹתָיו צוּף פָּנָיו כְּמָן
חַמָּה מֵהֶם לֹא יָרְדָה


הוּא מַזְרִיחַ הוּא מַעֲרִיב
הוֹדוֹ כַּשֶּׁמֶשׁ בַּד בְּבַד
אוֹ אִם יֹאמַר שֶּׁמֶשׁ בְּגִבְ-
עוֹן דּוֹם לִדְבָרָיו תֶּחֱרָד


עֹפֶר יוֹתֵר מִמּוֹעֲדִי
אָשִׂים דַּיִּי זִכְרוֹן שְׁמוֹ
נַפְשִׁי כָפְרוֹ לוּ בַעֲדִי
יָשִׂים כֹּפֶר צוּף נָעֳמוֹ
יִתְעַנַּג כָּל יוֹם בַּעֲדִי
הַגָּאוֹן וּלְחָיָו כְּמוֹ


הֵחֵל שֵׂעָר לִרְקֹם סְבִיב
שׁוֹשַׁנֵּיהֶם רִקְמַת שְׂרָד
לֵית דִּכְוָתֵהּ בָּהֵן כְּתִיב
הוּא מֶלֶךְ הַיֹּפִי לְבָד


תּוֹרָתִי תּוֹרַת אַהֲבָה
מִמֶּנָּה לֹא אֶתְחַלְּפָה
כִּי נִשְׁמַת מֹר בִּי נָשְׁבָה
מִימֵי נֹעַר לָהּ אֶשְׁאֲפָה
אִם תֵּמַר מֵימָהּ אֶשְׁאֲבָה
אוֹ אִם תַּמְתִּיק לָהּ אֶכְסְפָה


יוֹם יֵקַד בִּצְלָעַי שְׁבִיב
הַיָּגוֹן אֵין לִי מָעֳמָד
כִּי אִם יַיִן וּצְבִי נְדִיב
הַלֵּב בּוֹ לַלֵּב מַחֲמָד


קוּם שִׁיר עָפְרי קוּם שִׁיר כְּלִיל
הַיֹּפִי עַל שֵׁם אַב הֲמוֹן
הַפָּז הַצָּרוּף בַּעֲלִיל
כִּי אָזְנִי תִנְעַם בַּהֲמוֹן
זֵכֶר לֹבֵשׁ חֵן כַּמְּעִיל
אָשִׂים לוֹ שִׁירִי פַּעֲמוֹן


אִם יָגוֹן אֹתִי יַאֲדִיב
לִבִּי בִּנְעִים זִכְרוֹ סְעָד
אוֹ אִם בִּנְדֹדוֹ יַעֲצִיב
אֶת נַפְשִׁי הָהּ לַיּוֹם פְּחָד


לִבִּי יִקָּרַע עַל דְּבַר
עָפְרָה לִרְאוֹתוֹ צָמְאָה
וּדְמָעוֹת בִּלְחִי לַח וּבַר
נֶגֶד שָׁמַיִם נָשְׂאָה
יוֹם הֻגָּד לָהּ לֵאמֹר כְּבָר
חָלָה דוֹדֵךְ מַר קָרְאָה
#ערבית#


עפר בין אנוש: (322)
עֹפֶר בֵּין אֱנוֹשׁ יִתְאַחַד בִּלְבָד
לַשֶּׁמֶשׁ אֲחוֹתוֹ נִצְמָד


חֵי עֹפֶר לְבָבִי עֹשֵׁק
אִם אָפֵר בְּרִית הַחֵשֶׁק
אַך כֹּפֶר אֱהִי אֶל נֶשֶׁק


עַיִן לֵב כְּפִיר לָהּ יִפְחָד יֹאבַד
כִּי לִטְרֹף אֲרָיוֹת לָמָד


לוּ יַחְמֹל עֲלֵי לֵב אַחִים
לֵב יִגְמֹל שְׁנֵי תַפּוּחִים
הֵם לִשְׂמֹאל וְיָמִין רְמָחִים


הָעֹלֶה בְקָנֶה אֶחָד עַל בַּד
עֵץ חַיִּים לְמַרְאֶה נֶחְמָד


בַּד סֹגֵד בְּדַלּוֹת חֹמֶשׁ
שַׂר בֹּגֶד בְּבֶגֶד חָמֵשׁ
מִמֶּגֶד תְּבוּאוֹת שֶׁמֶשׁ


לֶחְיוֹ לֹא בְשׁוֹשָׁן יֵחַד נִכְבָּד
מֶנְהוּ כִּי בְעֵינָיו עָמָד


יוֹם הִתִּיר נְדֹדוֹ חֶבְלִי
וָאַעְתִּיר וְאֵין מַקְשִׁיב לִי
מָה אַסְתִּיר וְיַלְשֵׁן אָהְלִי


דִּמְעִי מַחֲלִי לֹא כִחַד יִכְבַּד
עַד אֵין לִי לְפָנָיו מָעְמָד


יוֹם חִיָּה אֲבָל יוֹם הֵמִית
לֵב נִהְיָה בְּשׁוּרוֹ הִצְמִית
כִּצְבִיָּה תְשׁוֹרֵר אֲרָמִית
#ערבית#

חמה בעד רקיע: (324)
חַמָּה בְּעַד רְקִיעַ צַמָּה אוֹר לֶחֱיֵךְ גְּלִי
כִּי בַחֲזוֹת הֲדָרֵךְ תִּפְדִּי עֶבֶד אֲסִיר חֳלִי

אִם הַזְּמָן לְמָנְעֵךְ חָשַׁב וַיִּצְפְּנֵךְ כְּמָן
הֵא לָךְ בְּתוֹךְ לְבָבִי מוֹשָׁב אֵיתָן וְנֶאֱמָן
עֵת אֶלְכְּדֵךְ בְּחַבְלֵי מַחְשָׁב מַה יַּעֲשֶׂה זְמָן

אִם אֶשְׁכְּחָה דְמוּתֵךְ חַמָּה אֶשְׁכַּח מְחוֹלְלִי
אַתְּ אַחֲלַי וְאַתְּ מַחְמַדִּי מַה לַּזְּמָן וְלִי

מַה תִּגְעֲרִי בְּלֵבָב נַעֲנֶה הוּא לָךְ לְמַחֲנֶה
אֵיךְ אֶחְשְׁבֵךְ כְּמַלְאָךְ חֹנֶה וַתִּבְעֲרִי סְנֶה
אִם תַּחְפְּצִי בְמוֹתִי הִנֵּה קִרְאִי וְאֶעֱנֶה

כִּי אֵין בְּפִי פְּדִיתִיךְ מִרְמָּה הַקְשִׁי וְשַׁאֲלִי
יָמַי מְעַט וְלָךְ כָּל חֶלְדִּי לוּ הֶאֱרַכְתְּ לִי

אֵיךְ אֶדְאֲגָה וְאוֹר פָּנַיִךְ שִׁמְשִׁי וְסַהֲרִי
כִּמְעַט וִאֵרְדְּ בֵּין שִׁנַּיִךְ הַצּוּף וְהַצֳרִי
לוּלֵי הֱיוֹת כְּלִי עֵינַיִךְ הָאַף וְהֶחֳרִי

עַל מָה אֱהִי בְחִשְׁקֵךְ עַלְמָה נִרְצָח בְּאֵין כְּלִי
הֵן לֶחֱיֵךְ אֲשֶׁר שָׁם נִרְדִּי יַחְפֹּץ לְגָאֳלִי

חשֶׁךְ וְאוֹר בְּיָפְיֵךְ עֹרַב יַהְגֶּה וְיֶעֱרַב
כִּי אֵל בְּיוֹם בְּרָאָךְ קֵרַב מִזְרָח לְמַעֲרָב
וַיְשַׁו סְבִיב הֲדָרֵךְ עַקְרָב ישֵׁב בְּמַאֲרָב

אִם תִּלְבְּשִׁי כְּנָשִׁים רִקְמָה אוֹ אִם תְּנַצְּלִי
דַּיֵּךְ בְּתָאֳרֵךְ כִּי תַעְדִּי יֹפִי מְקוֹם חֲלִי

בָּךְ כָּל יְפִי וְעוֹד מַה יִּתְרוֹן בִּרְבִיד וְסַהֲרֹן
אֵיךְ יִמְנְעוּ לְחַבֵּק גָּרוֹן וּנְשֹׁק לְצַוְּרֹן
אָז שׁוֹרְרָה הֲדַסַּת שָׁרוֹן וַתַּעֲנֶה בְּרֹן
#ערבית#

יין אהבים ויין שפת שני: (325)
יֵין אֲהָבִים וְיֵין שְׂפַת שָׁנִי
בָּם כְּאֵב נֶעֱקָר
שָׁלְחוּ מִפְּאַת צְבִי בָּשְׂמִי
חֻצְּבוּ מִיקָר

שִׂים תְּעָלָה לְךָ בְּדַם עֵנָב
שָׂם לְלִבְּךָ צֳרִי
זָהֳרוֹ מִפְּנֵי צְבִי גֻנַּב
עֵת נְתָן בָּם חֳרִי
נִשְׁקְפוּ מִבְּעַד לְחִי אֶשְׁנָב
שָׁאֳגוֹ כַּאֲרִי

אֶשְׁכְּחָה כָּל כְּאֵב וְסָר אוֹנִי
עֵת לְבוֹש מֵהֲדַּר
אֶצְבְּעוֹתָיו לְרוֹם בְּעֵת שׂוּמִי
עֵין בְּדֹלַח וְדָר

בַּעֲלֵי דִין וְיֹדְעֵי רַהַב
בִּי יְגוֹנִי לְבָד
רַחֲמוּנִי אֲנִי אֲסִיר אַהַב
לַכְּאֵב נֶעֱבָד
הַמְעֻנֶּה בְאֵשׁ וּבְלַהַב
הַנְּדֹד נֶאֱבָד

אֵיךְ עֲלֵי אַהֲבָה תְּרִיבוּנִי
זָד לְבָבִי וְסָר
לָהּ וְעֹל נָתְנָה עֲלֵי שִׁכְמִי
וַאֲנִי נֶאֱסָר

רַב לְנַפְשִׁי בְּטוֹב לְהִתְחַתֵּן
יוֹם רְאוֹתְךָ וְרָב
לַמְבַשֵׂר בְּבֹאֲךָ אֶתֵּן
כָּל יְקָר נֶעֱרָב
אִם לְבָבִי לְךָ אֲנִי נֹתֵן
יֶהֱנֶה יֶעֱרַב

בַּיְפִי אֵין לְךָ צְבִי שֵׁנִי
אַתְּ אֲדוֹן כֹּל וְשַׂר
הַמְּאוֹרִים וְאִם תְּהִי עִמִּי
אַל תְּהִי נָד וְסָר

שַׁאֲלוּ נָא בְּעַד צְבִי כֹחַ
שַׁאֲלוּ חֹבְלִים
שַׁאֲלוּ רֹכְבִים עֲלֵי לוּחַ
אִם לְיָם סֹבְלִים
בַּעֲדוֹ לֵב וּבַעֲדוֹ רוּחַ
זֶה לְזֶה שֹׁאֲלִים
#ערבית#

בדמי גביעינו הבה נכבה: (326)
בִּדְמֵי גְבִיעֵינוּ הָבָה נְכַבֶּה אֵשׁ צְלָעֵינוּ
מֵי אַגְּנוֹת שׁהַם מַהְרוּ לְהַשְׁקוֹת לֵב אֲשֶׁר חָרָד
יָגוֹן אֲהָה נָהַם עָלַי כְּפַרְעֹה בִּי אֱמֶת מָרָד
הָבוּ לְבַל אֶדְהַם אֶמְסֹר בְּאֵשׁ נִלְקַח בְּתוֹךְ בָּרָד
כִּי הוּא לְנִגְעֵנוּ מַרְפֵּא וּבוֹ רַק שֵׁעֲשׁוּעֵינוּ.

חֶרֶס בְּתוֹךְ מִזְרָק תּוּגַת אֱנוֹשׁ רָאֲתָה וְנִתָּעָה
עֵת עַל יְלֵל זָרַק אוֹרָהּ וְהִיא הֹלְכָה וְנִבְקָעָה
אוֹרָיו כְּמוֹ בָרָק רָצִים בְּנִיב לָאֵל וְלִישׁוּעָה
וַהְמוֹן יְדֻעֵינוּ קֹרְאִים אֱמֶת בַּנְתָּה לְרֵעֵנוּ.

תֹּאַר כְּרוּב מִמְשַׁח סוֹכֵךְ דְּמוּת שֶׁמֶשׁ בְּצָהֲרָיִם
כָּל-אוֹר לְנֶגְדָּךְ שַׁח עֻמַּם ואַתְּ תַּאֲוָה לְעֵינָיִם
*וּבְהוֹד וְחֵן מָשַׁח אֵל אוֹתְךָ… בְּמַחְנָיִם
וּצְבָא מְרֵעֵינוּ רַבֶּה וְרֻנַּנְתָּ לְיִשְׁעֵנוּ.

צִבְאוֹת בְּנֵי שַׁחַק מִמְּךָ צְבִי חֵן לָמְדוּ גַאְוָה
כִּי זִכְרְךָ הֻחַק גַּם עֹז וְלָךְ חֶמְדָּה לְךָ תַאְוָה
* 
רַמְתָּ וְשׁוֹעֵנוּ אָכֵן וּבִלְבָד אַתְּ רְקִיעֵנוּ.

מַה-לָּךְ עֲלֵי-אֶרֶץ תֵּלֵך וְתוֹךְ הַלֵּב נְוָתֶךָ
כִּי דַת אֲדוֹן עֶרֶץ שַׁמְתָּ עֲבוֹדָתְךָ וְדָתֶךָ
עַד לֵב בְּשִׁיר מֶרֶץ יִקְרָא לְהַשְׁקוֹת אַהֲבָתֶךָ
בִּדְמֵי גְבִיעֵינוּ הָבָה נְכַבֶּה אֵשׁ צְלָעֵינוּ.


מי זה אשר יפתח צרור: (328)
מִי זֶה אֲשֶׁר יִפְתַּח צְרוֹר
צָרוּר בְּתוֹכוֹ מָר-דְּרוֹר
מִי יִתְּנֵנִי לַעֲלוֹת
אֵלָיו עֲלֵי-כַנְפֵי דְרוֹר
כִּי אֵין דְּרוֹר לִי עַד אֲשֶׁר
יִקְרָא אֱלֹהִים לוֹ דְרוֹר




יום נד זהבי: (331)
יוֹם נָד זְהָבִי צְבִי אָרַח וּבָרַח וּבִי
מָאַס וְאָמַר אֲנִי סָר מֵעֲלֵי רֹאשְׁךָ
וָאֹמְרָה מָה בְּרִי מָה יֵשׁ בְּיָדִי מְרִי
כִּי תֶּאֱנַף בִּי וְעָנָה מֶרְיְךָ רֵישְׁךָ.


לנחל בין ממלא: (331)
לְנַחַל בִּין מְמֻלָּא עַל גְּדוֹתָיו
אֲשֶׁר מִיַּם מְזִמּוֹת תּוֹצְאוֹתָיו
מְתֵי לֵב שׁוֹאֲפִים לִרְווֹת בְּמֵימָיו
וְגַם לִלְקֹט בְּדֹלַח מִשְּׂפָתָיו
וְעַל כֵּן שָׁאֲלוּ אַנְשֵׁי מְזִמּוֹת
הֲיֵשׁ לִמְצוֹא וְלוּ אַחַת קְצוֹתָיו
הֱשִׁיבוּם הֵם לְעֵינֵיכֶם אֳרָחָיו
אֲבָל לֹא יַעֲבֹרוּ מַעְבְּרוֹתָיו
לְבַד גֶּבֶר אֲשֶׁר גָּבַר לְבָבוֹ
וְרָם שִׂיאוֹ וְזַכּוּ מַחְשְׁבוֹתָיו
אֲשֶׁר לָחַם בְּלֶחֶם בִּין וְהֵבִין
וְלָחַם עִם מְתָיו עוֹד מִלְחֲמוֹתָיו
וְהִשִּׂיג מִפְלְאוֹת כָּל הַפְּלָאוֹת
וְאָז יִרְאֶה בְּעֵינָיו נִפְלְאוֹתָיו
כְּרַב מֹשֶׁה אֲשֶׁר דּוֹדָיו לְדוֹדָיו
עֲנָבִים וַעֲסִיס רִמּוֹן לְשׁוֹתָיו
גְּבִיר גָּבְרוּ מְזִמּוֹתָיו וְגָבְהוּ
וְגַם יָקְרוּ וְיָשְׁרוּ מִפְעֲלוֹתָיו
יְחִיד בִּינוֹת וְאוֹמֵן הָאֱמוּנוֹת
וְשָׂרוֹת הָאֱמוּנוֹת אוֹמְנוֹתָיו
מְקוֹר חַיִּים יְרַוֶּה כָּל סְבִיבָיו
וְיָפוּצוּ לְחוּצָה מַעְיְנוֹתָיו
לְבָבוֹ נַעֲשֶׂה אוֹצַר תְּבוּנוֹת
וְיִפָּתְחוּ בְּפִתְחֵי פִּיו דְּלָתָיו
רְעֵבִים מַהֲרוּ אֵל שֻׁלְחֲנוֹתָיו
צְמֵאִים נַהֲרוּ אֶל נַהֲרוֹתָיו
מְתֵי שֵׂכֶל קְחוּ מִפִּיו מְלִיצוֹת
וּמִגְדֵי בִּין אֲרוּ מִבֵּין שְׂפָתָיו
גְּבִיר מָשַׁל בְּכָל מָשָׁל וְחִידוֹת
וְעַל מוּסָר וְעֵדֹת מַמְשְׁלוֹתָיו
וְעָטָה מַעֲטֵה צֶדֶק לִכְבוֹד
וְשָׂם לִפְאֵר בְּרֹאשׁוֹ מִגְבְּעוֹתָיו
וְהַחָכְמוֹת קְרָאוּהוּ אֲחִיהֶן 
וְהוּא קָרָא אֱמֶת לָהֶן אֲחוֹתָיו
מְלִיצוֹתָיו יְחִתּוּן לֵב יְדוּתוּן
וְכַלְכֹּל לֹא יְכַלְכֵּל דַּבְּרוֹתָיו


וְהֵימָן וַהֲמוֹנוֹ מֵהֲמוֹנָיו
וְדֵי אָסָף לְאַסֵּף מַחֲנוֹתָיו
וְהוּא עָנָיו שְׁפַל רוּחַ בְּעֵינָיו
וְאִם גָּבְהוּ עֲלֵי עָשׁ מִשְׁכְּנוֹתָיו
הֱרִימוֹ הַזְּמָן עַל רֹאשׁ צְבָא רוֹם
וְהֶעֱלָה עַד לְמַעְלָה מַעֲלוֹתָיו 
וְיָמִים לַעֲשׂוֹת חֶפְצוֹ חֲפֵצִים
וְתַאֲוָתָם לְהַשְׁלִים תַּאֲווֹתָיו
גְּבִיר מָשַׁךְ וְקָנָה הַלְּבָבוֹת
בְּמֶתֶק פִּיו וְנֹעַם אִמְרוֹתָיו
לְמִלָּיו יַאֲזִינוּ הַמְּלָכִים
וְרוֹזְנִים יִדְמוּ אֶל מוֹעֲצוֹתָיו
וְהַחָכְמָה בְּעָלֶיהָ תְּחַיֶּה
וּבָהּ יַשִּׂיג אֱנוֹשׁ כָּל מִשְׁאֲלוֹתָיו
וְהוּא הֶחְיָהּ וְהָיָה לָהּ כְּלִיל חֵן
וְהִיא הָיְתָה עֲנָק עַל גַּרְגְּרוֹתָיו
נְדִיבֵי עָם בְּיֵין חַסְדּוֹ שְׁכוּרִים
וְנַפְשָׁם שָׂבְעָה מִמִּגְדְּנוֹתָיו 
וְהַמַּגְבִּיר חֲסָדָיו עַל בְּנֵי אִישׁ
יְשִׂימוּן הַתְּהִלּוֹת מַחְלְצוֹתָיו
נְדִיב לֵב בֶּן נְדִיבִים הוּא וְרַק הַנְּדִיבוֹת
לוֹ יְרֻשָּׁה מֵאֲבוֹתָיו
עֲנָנִים נוֹזְלִים אַךְ לֹא בְּכָל עֵת
וְהוּא לֹא יִפְסְקוּ עוֹד מַתְּנוֹתָיו
וְעַל כֵּן אָפְסוּ יָדָם לְנֶגֶד
מְטַר יָדָיו וְנוֹזְלֵי אֶצְבְּעוֹתָיו
שְׁמוֹ עָף כַּדְּרוֹר לִקְצֵה אֲפָסִים
וְטוּב זִכְרוֹ רְתוּמוֹת מַרְכְּבוֹתָיו
בְּתוֹרַת אֵל הֲגוּתוֹ כָּל יְמוֹתָיו
אֱלֹהִים יַאֲרִיךְ בַּטּוֹב שְׁנוֹתָיו.